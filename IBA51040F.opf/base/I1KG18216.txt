༄༅། །འཇམ་དཔལ་མཚན་བརྗོད་ཀྱི་འགྲེལ་པ་
བསྟོད་སྤྲི ན་གྱི ་སྒྲ་དབྱངས།
མཛད་པ་པོ། ཡོངས་འཛིན་ཡེ་ཤེས་རྒྱལ་མཚན།
སེར་གཙག་ནང་བསྟན་དཔེ་རྙིང་འཚོལ་བས་ཕོགས་སྲིག་ཁང་ནས་བསན།

གདན་ས་གྲིབ་ཚེ་མཆོག་གླིང་དུ་བཞུགས་པའི་ཡོངས་འཛིན་པཎ་ཊི་ཏ་
ཡེ་ཤེས་རྒྱལ་མཚན་གྱི་སྐུ་འདྲ་བྱིན་ཅན་ལ་ན་མོ། །

འཇམ་དཔལ་མཚན་བརྗོད་ཀྱི་འགྲེལ་པ་
བསྟོད་སྤྲིན་གྱི་སྒྲ་དབྱངས།
མཛད་པ་པོ། ཡོངས་འཛིན་ཡེ་ཤེས་རྒྱལ་མཚན།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྐྲུན།

ནང་པའི་རིགས་སུ་ཡབ་ཚངས་པ་དཀར་པོ་དང༌། ཡུམ་ཚེ་རིང་དཔལ་འཛོམས་གཉིས་ཀྱི་སྲས་སུ་
རབ་བྱུང་བཅུ་གཉིས་པའི་ཆུ་སྦྲུལ༡༧༡༣ལོར་འཁྲུངས། དགུང་ལོ་བདུན་ཐོག་ཐོས་བསམ་གླིང་
གི་ཆོས་རྗེ་ཚེ་བརྟན་རྣམ་རྒྱལ་གྱི་དྲུང་དུ་གཙུག་ཕུད་ཕུལ་ཏེ་མཚན་དབུ་རྒྱན་ཆོས་འཕེལ་ཞེས་སྩལ།
ཨ་ནིས་ཀློག་བསླབས། དགུང་ལོ་བརྒྱད་པར་བཀྲས་ལྷུན་དྲུང་རམས་པ་ནས་ཆོས་སྤྱོད་འཛིན་
སྐྱོར་བྱེད་དུ་བཅུག །དགུང་ལོ་བཅུ་ཐོག་བཀྲས་ལྷུན་གྱི་ཆོས་སྒོར་ཞུགས། དེའི་ལོར་པཎ་ཆེན་བློ་
བཟང་ཡེ་ཤེས་ཀྱི་དྲུང་དུ་རབ་བྱུང་གི་སྡོམ་པ་བཞེས། མཚན་ཡེ་ཤེས་རྒྱལ་མཚན་འདོགས་པར་
མཛད། དགུང་ལོ་བཅུ་བདུན་བར་གཞུང་ཆེན་བཀའ་པོད་ལྔར་གསན་བསམ་མཛད། རྣམ་འགྲེལ་
ཐོག་ནས་མིང་བཏགས་གནང་རྒྱུ་ཡིན་ནའང་རང་མཉམ་འགའ་ཞིག་གིས་སྒྲོ་སྐུར་ལ་བརྟེན་མིང་
སྐམ་པོར་མ་ཆགས་པར་སྐྱིད་གྲོང་དུ་ཕེབས། དེའི་ལོར་སྡོད་ཁང་སྤྱིལ་བུ་གསར་རྒྱག་གིས་ལོ་
གསུམ་རིང་སྒྲུབ་ལ་བརྩོན། དགུང་ལོ་ཉི་ཤུ་ལ་གྲུབ་དབང་བློ་བཟང་རྣམ་རྒྱལ་གྱི་དྲུང་ནས་
བསྙེན་རྫོགས་ཀྱི་སྡོམ་པ་བཞེས། དགུང་ལོ་ཉེར་གཅིག་ལ་དབུས་སུ་ཕེབས། ཕུར་བུ་ལྕོག་
བྱམས་པ་རིན་པོ་ཆེ་མཇལ་ནས་ཟབ་ཆོས་འགའ་ཞུས་ཏེ་ས་ཕུག་གཅིག་ཏུ་སྲོག་འཚོའི་འཚོ་བར་
བཅས་ཏེ་ལོ་གཅིག་བཞུགས། དགུང་ལོ་ཉེར་གསུམ་ལ་སྐྱིད་གྲོང་དུ་ཕེབས་ནས་གྲུབ་དབང་རིན་
པོ་ཆེ་བསྟན་ཚུལ་གྱིས་ཞི་བར་གཤེགས་པའི་དགོངས་རྫོགས་བསྒྲུབས། དགུང་ལོ་ཉེར་ལྔ་ལ་དིང་
རིར་ཕ་དམ་པའི་སྒྲུབ་གནས་མཁའ་འགྲོའི་གསང་ཕུག་ཏུ་འཚོ་བ་ངན་ངོན་ལ་བརྟེན་ནས་སྔ་
རྗེས་མི་ལོ་བཅུ་གཉིས་ཧྲིལ་པོ་སྒྲུབ་པ་ལ་རྩེ་གཅིག་ཏུ་གཞོལ། དགུང་ལོ་ཞེ་བཞི་ནས་རེ་ལྔའི་
བར་སྐྱིད་གྲོང་བསམ་གཏན་གླིང་དང་། དགའ་ལྡན་ཕུག་པོ་ཆེ། ཆོས་སྡིངས་ཚུལ་ལྡན་གླིང༌།
བལ་ཡུལ་ཐང་དྷི་ཧ་ར་སོགས་ཀྱི་གཙུག་ལག་ཁང་རྟེན་དང་བརྟེན་པར་བཅས་པ་ཉམས་གསོའི་
མཛད་པ་གནང་། དགུང་ལོ་རེ་གཉིས་ལ་ཕེབས་སྐབས་རྒྱལ་དབང་ཐམས་ཅད་མཁྱེན་པ་འཇམ་

དཔལ་རྒྱ་མཚོའི་ཡོངས་འཛིན་དང་པཎྜི་ཏའི་མཚན་བསྟོད་བཞེས་ནས་ཕོ་བྲང་ཆེན་པོ་པོ་ཏ་ལར་
བཞུགས་ནས་དགུང་ལོ་བརྒྱད་ཅུ་བར་ཡོངས་འཛིན་གནང༌། དབུས་གཙང་གི་ཆོས་སྡེ་ཆེ་ཆུང་
ཚང་མར་འདུལ་བའི་ཕྱག་ལེན་དང་ལམ་རིམ་གྱི་འཆད་སྤེལ་ནར་མར་མཛད། དགུང་ལོ་དོན་
བདུན་སྐབས་གྲིབ་ཚེ་མཆོག་གླིང་དགོན་པ་ཕྱག་བཏབ། དགུང་ལོ་གྱ་གཅིག་སྟེ་ཆུ་གླང་༡༧༩༣
ལོ་ལ་སྐུ་གཤེགས།
དཔལ་ལྡན་བླ་མ་འདི་ཉིད་ཀྱིས་མདོ་སྔགས་གནད་ལས་བརྩམས་པའི་བསྟན་བཅོས་
མང་དུ་མཛད་པ་ལས་དང་པོ་མདོ་ཕྱོགས་ལ་ཤེས་རབ་ཀྱི་ཕ་རོལ་དུ་ཕྱིན་པ་ལས་བརྩམས་པ་
བདག་ཉིད་ཆེན་པོ་སློབ་དཔོན་སེང་གེ་བཟང་པོ་ལ་བསྔགས་པའི་རབ་ཏུ་བྱེད་པ་ཐེག་ཆེན་
ཆོས་ཀྱི་སྒྲ་དབྱངས་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་རྟོགས་
རྒྱན་གྱི་བསྡུས་དོན་ལྡེ་མིག》དང་ཤེར་ཕྱིན་སྟོང་ཕྲག་བརྒྱད་པ་དང་མངོན་རྟོགས་རྒྱན་སྦྱར་ཏེ་
བྱང་ཆུབ་ལམ་རིམ་གྱི་གནད་རྣམས་གསལ་བར་སྟོན་པའི་སྒྲོན་མེ།》 སོགས་དང༌། འདུལ་བ་
ལས་བརྩམས་པ་རྒྱལ་བའི་བསྟན་པའི་ནང་མཛོད་དམ་པའི་ཆོས་འདུལ་བའི་བྱུང་ཚུལ་བརྗོད་
པ་རྒྱལ་བསྟན་གསལ་བྱེད་ཉིན་མོའི་སྣང་བ།》དང་འདུལ་བའི་ལས་ཀྱི་ཆོ་ག །》 དབུ་མ་ལས་
བརྩམས་པ་ཟབ་མོ་དབུ་མའི་ལྟ་ཁྲིད་བློ་བཟང་ཞལ་ལུང་།》དང་བདེན་བཞིའི་བླང་དོར་གྱི་
གནད་བསྡུས་པའི་ཚིགས་བཅད།》 སྐྱེས་རབས་རྣམ་ཐར་ལས་བརྩམས་པ་ཟབ་པ་དང་རྒྱ་ཆེ་
བའི་ལམ་ལ་སློབ་ཚུལ་དེ་བཞིན་གཤེགས་པའི་སྔོན་གྱི་རྣམ་པར་ཐར་པ་ངོ་མཚར་རྨད་དུ་བྱུང་
བ་དང་སྦྱར་ཏེ་བཤད་པ་སྐྱེས་རབས་སོ་བཞིའི་དོན་རྣམ་བཤད་ཐེག་ཆེན་གསལ་སྒྲོན།》 དང་
བྱང་ཆུབ་ལམ་གྱི་རིམ་པའི་བླ་མ་བརྒྱུད་པའི་རྣམ་ཐར་རྒྱལ་བསྟན་མཛེས་པའི་རྒྱན་མཆོག་
ཕུལ་བྱུང་ནོར་བུའི་ཕྲེང་བ།》རྗེ་བཙུན་བླ་མ་གྲུབ་པའི་དབང་ཕྱུག་བློ་བཟང་རྣམ་རྒྱལ་དཔལ་
བཟང་པོའི་རྣམ་ཐར།》སོགས་དང༌། གཉིས་པ་ཟབ་མོ་རྡོ་རྗེ་ཐེག་པའི་གནད་ལས་བརྩམས་པ།
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་བསྟོད་སྤྲིན་སྒྲ་དབྱངས།》
བླ་མ་མཆོད་པའི་ཁྲིད་ཡིག་གསང་བའི་གནད་རྣམ་པར་ཕྱེ་བ་སྙན་བརྒྱུད་མན་ངག་གི་གཏེར་
མཛོད།》 རྣལ་འབྱོར་དབང་ཕྱུག་ལཱུ་ཨི་པའི་ལུགས་ཀྱི་འཁོར་ལོ་སྡོམ་པའི་ཁྲིད་དམིགས་བསྡུས་

དོན།》བྱིན་རླབས་ཀྱི་གཏེར་ཆེན་པོ་རྡོ་རྗེ་འཇིགས་བྱེད་ཀྱི་ཟབ་ཁྲིད་མན་ངག་ཡིད་ཆེས་གསུམ་
ལྡན།》བློ་སྦྱོང་ལམ་རིམ་སྐོར་ལ།ཐེག་ཆེན་བློ་སྦྱོང་བློ་བཟང་དགོངས་རྒྱན་གྱི་རྩ་ཚིག །》ལམ་
ཁྲིད་འཇམ་དཔལ་ཞལ་ལུང་གི་ཁྲིད་དམིགས་བསྡུས་དོན་སྐལ་ལྡན་འཇུག་ངོགས།》 བློ་སྦྱོང་
ཁྲིད་ཡིག་བདུད་རྩིའི་སྙིང་པོ།》 སོགས་གསུང་འབུམ་པོད་བཅུ་དགུ་ཙམ་ཡོད་པ་ལས་ད་རེས་
འདིར་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་བསྟོད་སྤྲིན་སྒྲ་
དབྱངས།》 ཅེས་བྱ་བའི་འགྲེལ་པ་འདི་ཉིད་ཚིག་འགྲེལ་དང་དོན་འགྲེལ་གང་གི་ཆ་ནས་ཀྱང་ཁ་
གསལ་ཞིང་གོ་བདེ་བ་སོགས་ཀྱི་ཁྱད་ཆོས་རྫོགས་པས་ན་གསུང་རབ་འདི་ལ་འཆད་ཉན་གནང་
མཁན་གྱི་དོན་གཉེར་ཅན་རྣམས་དང་ཞིབ་འཇུག་གནང་མཁན་གྱི་རྒྱ་ཆེའི་གཟིགས་པ་པོ་རྣམས་
ཀྱི་དགོས་མཁོ་སྐོང་བྱེད་ད་ལན་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་
ནས་དཔར་དུ་བསྐྲུན་པ་ཡིན།
ཕྱག་དཔེ་འདི་ཉིད་ཞུས་དག་སྐབས་ཐོག་མའི་ཞུ་དག་དང་། བསྐྱར་ཞུས། ཡང་ཞུས།
ཞུས་ཆེན་བཅས་ཞུ་དག་གི་རིམ་པ་བཞི་ལྷག་ཙམ་བརྒྱུད་ཅིང་། ལྷག་པར་ཡང་མ་དཔེ་སོར་བཞག་
གི་རྩ་དོན་གཞིར་བཟུང་མ་དཔེའི་ནང་གང་ཡོད་རྣམས་རང་སོར་བཞག་ཐོག་དེ་མིན་མངོན་གསལ་
ཅན་གྱི་དག་ནོར་རེ་ཟུང་སུམ་རྟགས་དང་མཐུན་པར་བཅོས་ཏེ་རང་བློས་གང་ཐུབ་ཀྱི་སྲི་ཞུ་བསྒྲུབ་
ཁུལ་ལགས་ཀྱང་ད་དུང་ཡིག་ནོར་ཆད་ལྷག་སོགས་ཀྱི་སྐྱོན་ཆ་ཡང་འབྱུང་ངེས་པས་རྒྱ་ཆེའི་གཞུང་
ཆེན་འཆད་ཉན་པ་རྣམས་ཀྱིས་གལ་སྲིད་ཡིག་ནོར་དང་ཆད་ལྷག་སོགས་སྐྱོན་ཆ་གཟིགས་ཚེ་མ་
དཔེར་དཔེ་བསྡུར་ཞུས་ཏེ་རྣག་ཐོག་གཙག་འཁེལ་གྱི་སྐྱོན་འདོན་གནང་ཚེ་ང་ཚོའི་ཕྱིས་ཀྱི་ལས་
ཀའི་ནང་ཡོ་བསྲང་ཞུ་ངེས་པས་སྐུ་ཉིད་ནས་བསྟན་པའི་ཞབས་འདེགས་ལ་དགོངས་ཏེ་རྩ་ཆེའི་
དགོངས་འཆར་གནང་རྒྱུའི་འདུན་པ་ཤུགས་དྲག་དང་བཅས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
ལེའུ་དང་པོའི་རྣམ་བཤད།……………………………(1)
ལེའུ་གཉིས་པའི་རྣམ་བཤད།………………………….(32)
ལེའུ་གསུམ་པའི་རྣམ་བཤད།…………………………….(47)
ལེའུ་བཞི་པའི་རྣམ་བཤད།……………………………..(51)
ལེའུ་ལྔ་པའི་རྣམ་བཤད།…………………………….(55)
ལེའུ་དྲུག་པའི་རྣམ་བཤད།…………………………….(94)
ལེའུ་བདུན་པའི་རྣམ་བཤད།……………………………(131)
ལེའུ་བརྒྱད་པའི་རྣམ་བཤད།…………………………..(142)
ལེའུ་དགུ་པའི་རྣམ་བཤད།…………………………….(184)
ལེའུ་བཅུ་པའི་རྣམ་བཤད།……………………………….(227)
ལེའུ་བཅུ་གཅིག་པའི་རྣམ་བཤད…………………..།(750)
ལེའུ་བཅུ་གཉིས་པའི་རྣམ་བཤད།…………………………….(258)
ལེའུ་བཅུ་གསུམ་པའི་རྣམ་བཤད།……………………………(270)
ལེའུ་བཅུ་བཞི་པའི་རྣམ་བཤད།………………………….(273)
མཇུག་བསྡུ་བ་དང་བསྔོ་བའི་ལེའུ།…………………………(277)

ན་མོ་གུ་རུ་མཉྫུ་གྷོ་ཥཱ་ཡ། སྟོབས་བཅུའི་རྩལ་རྫོགས་རྣམ་འདྲེན་མ་ལུས་པའི། །
མཁྱེན་རབ་ཡེ་ཤེས་གཅིག་ཏུ་བསྡུས་པའི་སྐུ། །བླ་མ་ལྷག་པའི་ལྷ་མཆོག་འཇམ་དབྱངས་
ལ། །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། །གང་སྐུའི་སྣང་བ་ཡིད་ལ་ཤར་
ཙམ་གྱིས། །མི་ཤེས་རྨོངས་པའི་མུན་པ་ཀུན་སེལ་བ། །མཆོག་སྦྱིན་རྡོ་རྗེ་བརྟན་པའི་
འཁོར་ལོ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །རྒྱལ་བ་ཀུན་གྱི་ཡབ་ཏུ་
གྱུར་ཀྱང་ཞིང་རྣམས་ཀུན་ཏུ་རྒྱལ་སྲས་ཐུ་བོའི་ཚུལ། །སྤྲོས་བྲལ་ངང་དུ་བཞུགས་ཀྱང་
རབ་འབྱམས་ཞིང་ཀུན་སྣ་ཚོགས་སྤྲུལ་པའི་གར་གྱིས་འགེངས། །སྤངས་རྟོགས་ཡོན་
ཏན་རྫོགས་ཀྱང་འགྲོ་ལ་བརྩེ་བས་རྒྱལ་སྲས་གཞོན་ནུའི་ཚུལ་འཛིན་པ། །དཀྱིལ་འཁོར་
གཙོ་བོར་བཞུགས་ཀྱང་མི་ཡི་གཟུགས་འཛིན་འཇམ་མགོན་བླ་མར་སྙིང་ནས་འདུད། །
ཟླ་མེད་སྟོན་པ་ཐུབ་པའི་དབང་པོ་ཡི། །ས་གསུམ་འགེང་བའི་གསུང་དབྱངས་མཐོན་པོ་
ཡིས། །མཁའ་དབྱིངས་གང་བའི་རྒྱལ་སྲས་ཚོགས་རྣམས་ལ། །འཇམ་དཔལ་དབྱངས་
ཀྱི་མཚན་བརྗོད་བསྔགས་པ་གསུངས། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ལས། །
རབ་དང་ཕུལ་དང་རྩེ་མོར་གྱུར་པ་ནི། །རིན་ཆེན་ལྟ་བུའི་གདུལ་བྱའི་ཉམས་ལེན་མཆོག །
གསང་ཆེན་བླ་ན་མེད་པའི་རྒྱུད་ཉིད་དོ། །བླ་མེད་རྡོ་རྗེ་ཐེག་པའི་རྒྱུད་ཀུན་གྱི། །གཞི་

དང་རྩ་བ་སྙིང་པོར་གྱུར་པ་ནི། །འཇམ་དཔལ་ཡེ་ཤེས་སེམས་དཔའི་དོན་དམ་པའི། །
མཚན་མཆོག་བརྗོད་པ་འདི་ཉིད་ཡིན་པར་གསུངས། །རྒྱུད་རྣམས་ཀུན་གྱི་བདག་པོ་འདི་
ཉིད་ཀྱི། །བརྗོད་བྱ་རྒྱ་ཆེ་གཏིང་དཔག་དཀའ་བས་ན། །ཉམ་ཆུང་བྱིས་པའི་བློ་ཡི་ཡུལ་
མིན་གྱི། །སར་གནས་དཔའ་བོ་རྣམས་ཀྱི་སྤྱོད་ཡུལ་ལོ། །དེ་ལྟ་ན་ཡང་ཉམ་ཆུང་སློང་
མོ་བས། །འབྱོར་ལྡན་སྦྱིན་པའི་བདག་པོ་མཐོང་བ་ན། །དབང་མེད་བབ་ཅོལ་བསྟོད་
ཚིག་སྨྲ་བ་བཞིན། །ལྷག་པའི་ལྷ་མཆོག་འདི་ཡི་ཡོན་ཏན་ལ། །དད་པས་བསྔགས་པ་
བརྗོད་པའི་བློ་སྐྱེས་སོ། །སེམས་མེད་ཤིང་བལ་དག་ཀྱང་རླུང་གི་མཐུས། །འདབ་ཆགས་
བཞིན་དུ་མཁའ་ལ་ལྡིང་བར་བྱེད། །དབྱུ་གུས་བསྐུལ་ན་རྔ་ཡང་སྒྲ་སྙན་སྒྲོག །རླུང་གིས་
བསྐུལ་ན་ལྗོན་པའང་གར་སྟབས་བྱེད། །རྡོ་རྗེས་ཕུག་པའི་བཤུལ་དུ་སྲད་བུའང་རྒྱུ། །
དེ་ཕྱིར་བློ་དམན་ཉམ་ཆུང་བདག་ལྟ་ལ། །རྡོ་རྗེའི་ཚིག་འབྱེད་ནུས་པ་མ་མཆིས་ཀྱང༌། །
དབང་མེད་གཞན་གྱིས་བསྐུལ་བར་གྱུར་པ་དང༌། །ལུགས་སྲོལ་མཐོང་བས་འདི་བརྗོད་
དོ། །
དེ་ལ་འདིར་རྒྱུད་ཐམས་ཅད་ཀྱི་བླ་མ་ཟབ་པ་དང་རྒྱ་ཆེ་བའི་ལམ་གྱི་གནད་རྣམས་
ཚང་བར་སྟོན་པ་བྱིན་རླབས་ཀྱི་གཏེར་ཆེན་པོ་འཕགས་པ་འཇམ་དཔལ་གྱི་མཚན་ཡ
དག་པར་བརྗོད་པ་འདིའི་དོན་འཆད་པ་ལ་གསུམ། ཆོས་ཁུངས་བཙུན་པར་བསྟན་པའི་
ཕྱིར་རྒྱུད་འདི་སྟོན་པས་གང་དུ་ཇི་ལྟར་གསུངས་པའི་ཚུལ། རྒྱུད་འདི་ལ་ཡིད་ཆེས་ཀྱི་
དད་པ་བསྐྱེད་པའི་ཕྱིར་ཆེ་བ་བརྗོད་པ། རྒྱུད་ཀྱི་ཚིག་དོན་བཤད་པའོ། །དང་པོ་ནི།
ཕྱོགས་བཅུའི་རྒྱལ་བ་སྲས་བཅས་ཐམས་ཅད་ལས་སྙིགས་མའི་འགྲོ་བ་རྣམས་ལ་ཐུགས་
རྗེ་ལྷག་པར་ཆེ་བ་སྟོན་པ་མཉམ་མེད་ཤཱཀྱའི་རྒྱལ་པོ་དེ་ཉིད་ཀྱིས་ཁམས་གསུམ་གྱི་འགྲོ་
བ་སྡུག་བསྔལ་གྱི་རྒྱ་མཚོར་བྱིང་བ་རྣམས་ཐུགས་རྗེས་མ་བཟོད་པར་དང་པོར་བྱང་ཆུབ་

མཆོག་ཏུ་ཐུགས་བསྐྱེད། བར་དུ་བསྐལ་པ་ཆེན་པོ་གྲངས་མེད་པ་གསུམ་གྱི་རིང་ལ་
ཚོགས་བསགས། ཁྱད་པར་རྩོད་ལྡན་སྙིགས་མའི་འགྲོ་བ་རྒྱལ་བ་གཞན་གྱིས་ཡལ་བར་
བོར་པ་རྣམས་ཐུགས་རྗེས་མ་བཟོད་པར་རྩོད་ལྡན་ཚེ་ལོ་བརྒྱ་པའི་དུས་སུ་མི་མཇེད་
འཇིག་རྟེན་གྱི་ཁམས་འདིར་བྱོན་ནས་རྒྱལ་བའི་མཛད་པ་སྟོན་པར་ཐུགས་བསྐྱེད་ཅིང་
སྨོན་ལམ་ཆེན་པོ་ལྔ་བརྒྱ་མཛད་པ་སོགས་རྟེན་འབྲེལ་སྒོ་དུ་མ་ནས་བསྒྲིགས་པར་མཛད།
རྟེན་འབྲེལ་མཐའ་དག་འགྲིག་ནས་དུས་ལ་བབས་པ་ན་ཞིང་འདིར་བྱོན་ནས་སེར་སྐྱའི་ཕོ་
བྲང་དུ་སྐུ་བལྟམས། དགུང་ལོ་ཉི་ཤུ་རྩ་དགུའི་བར་དུ་གཞོན་ནུ་རོལ་རྩེད་ཀྱི་སྒོ་ནས་
ལྷ་མི་བགྲང་བ་ལས་འདས་པ་ཞིག་སྨིན་གྲོལ་ལ་བཀོད། ཕྱོགས་བཅུའི་རྒྱལ་བ་རྣམས་
ཀྱིས་ཡང་དང་ཡང་དུ་བསྐུལ་ཏེ་དུས་ལ་བབ་པ་ན་འཁོར་ལོས་བསྒྱུར་བའི་དཔལ་
མཆིལ་མའི་ཐལ་བ་བཞིན་དུ་བོར་ཏེ་ཁབ་ནས་མངོན་པར་བྱུང་ནས་ནཻ་རཉྫ་ནར་ལོ་དྲུག་
ཏུ་དཀའ་བ་སྤྱད། དགུང་ལོ་སུམ་ཅུ་རྩ་ལྔ་ལ་བབ་པ་ན་ཏིང་ངེ་འཛིན་ལས་བཞེངས་ཏེ་
སྐུའི་སྟོབས་བསྐྱེད་ནས་མ་ག་དྷ་རྡོ་རྗེའི་གདན་དུ་བདུད་བྱེ་བ་ཕྲག་དུང་ཕྱུར་བྱམས་པའི་
ཏིང་ངེ་འཛིན་གྱིས་བཏུལ་ཏེ་མངོན་པར་རྫོགས་པར་སངས་རྒྱས་པའི་ཚུལ་བསྟན། དེ་
ནས་ཝཱ་ར་ཎཱ་སིར་བཀའ་དང་པོ་བདེན་པ་བཞིའི་ཆོས་འཁོར་བསྐོར་ཏེ་ལྷ་དང་མི་བགྲང་
བ་ལས་འདས་པ་ཞིག་སྨིན་ཅིང་གྲོལ་བར་མཛད། དེ་ནས་ལྷ་དང་མིའི་ཡུལ་སྣ་ཚོགས་
པར་ཆོས་ཀྱི་འཁོར་ལོ་རིམ་པར་བསྐོར་ཞིང་། ལྷག་པར་བྱ་རྒོད་ཕུང་པོའི་རིར་ཕྱོགས་
བཅུའི་ཞིང་རབ་འབྱམས་ནས་འདུས་པའི་རྒྱལ་སྲས་ནམ་མཁའི་དབྱིངས་ཡོངས་སུ་གང་
བ་དང༌། རིགས་སད་པའི་གདུལ་བྱ་བགྲང་བ་ལས་འདས་པ་ལ་དུས་གསུམ་གྱི་སངས་
རྒྱས་ཐམས་ཅད་ཀྱི་ཡུམ་ཆེན་མོ་ཤེས་རབ་ཀྱི་ཕ་རོལ་ཏུ་ཕྱིན་པའི་ཆོས་ཀྱི་འཁོར་ལོ་
བསྐོར་བ་དང་དུས་མཚུངས་པར། རྒྱ་གར་ལྷོ་ཕྱོགས་དཔལ་གྱི་རི་དང་ཉེ་བར་དཔལ་ལྡན་

འབྲས་སྤུངས་ཀྱི་མཆོད་རྟེན་ཆེན་པོར་འོག་ཏུ་ཆོས་དབྱིངས་གསུང་གི་དབང་ཕྱུག་གི་
དཀྱིལ་འཁོར་དང་། སྟེང་དུ་དཔལ་དུས་ཀྱི་འཁོར་ལོའི་དཀྱིལ་འཁོར་ཆེན་པོ་སྤྲོས།
ཕྱོགས་བཅུའི་རྒྱལ་བ་སྲས་བཅས་ཐམས་ཅད་དཀྱིལ་འཁོར་དུ་གདན་འཛོམས། སྟོན་
པ་ཤཱཀྱ་ཐུབ་པ་རང་ཉིད་དཀྱིལ་འཁོར་གྱི་གཙོ་བོར་བཞེངས་ཏེ་སེང་གེའི་ཁྲི་ཆེན་པོ་ལ་
བཞུགས་ནས་གསང་བའི་བདག་པོ་ཕྱག་ན་རྡོ་རྗེ་སོགས་རྒྱལ་སྲས་དཔའ་བོ་ནམ་མཁའི་
དབྱིངས་ཐམས་ཅད་ཡོངས་སུ་གང་བ་རྣམས་ཀྱིས་གསོལ་བ་བཏབ་པ་ན་དཀྱིལ་འཁོར་
ཆེན་པོར་དབང་བསྐུར་ཏེ། རིན་པོ་ཆེ་ལྟ་བུའི་གདུལ་བྱ་སྙིགས་དུས་ཀྱི་ཚེ་ཐུང་གཅིག་ལ་
སངས་རྒྱས་ཀྱི་སར་འཁྲིད་པའི་ཉེ་ལམ་བླ་མེད་རྡོ་རྗེ་ཐེག་པའི་ཆོས་ཀྱི་འཁོར་ལོ་རྒྱ་
ཆེར་བསྐོར་ཞིང་། ལྷག་པར་མདོ་རྒྱུད་ཐམས་ཅད་ཀྱི་སྙིང་པོའི་ཡང་སྙིང་པོ་བྱིན་རླབས་
ཀྱི་གཏེར་ཆེན་པོ་འཕགས་པ་འཇམ་དཔལ་གྱི་དོན་དམ་པའི་མཚན་ཡང་དག་པར་
བརྗོད་པ་འདི་བཀའ་སྩལ་ཏོ།།ས་ལྷ་སྐུ་སྐུལ་ཆུ་ཟེ་ཟམ་ཁ་ལྟའི་གཏཤར་བ་
དེ་ནས་གསང་བའི་བདག་པོ་ཕྱག་ན་རྡོ་རྗེ་མིའི་དབང་པོའི་རྣམ་པར་བྱོན་པ་ཆོས་
རྒྱལ་ཟླ་བ་བཟང་པོས་ཤམྦྷ་ལར་སྐལ་བ་དང་ལྡན་པ་བགྲང་པ་ལས་འདས་པ་ལ་མཚན་
ཡང་དག་པར་བརྗོད་པ་འདིའི་མན་ངག་རྒྱ་ཆེར་སྩལ་ཏེ་རྒྱལ་སྲས་བགྲང་བ་ལས་འདས་
པ་ཞིག་རྡོ་རྗེ་འཛིན་པའི་ས་ལ་འགོད་པར་མཛད། རྒྱལ་སྲས་དཔའ་བོ་གཞན་དག་གིས་
ཀྱང་ཨོ་ཌི་ཡ་ན་སོགས་གྲུབ་པའི་གནས་མཆོག་གཞན་དང་གཞན་དག་ཏུ་རྒྱུད་ཀྱི་
རྒྱལ་པོ་འདི་རྒྱ་ཆེར་སྤེལ་བར་མཛད་དོ། །
ཤམྦྷ་ལར་རྒྱལ་པོ་ཟླ་བ་བཟང་པོ་ནས་རིགས་ལྡན་པདྨ་དཀར་པོའི་བར་དུ་འདིའི་
མན་ངག་རིམ་པར་བརྒྱུད་དེ་རྒྱ་ཆེར་སྤེལ་ཞིང་འཕགས་མཆོག་འཇིག་རྟེན་དབང་ཕྱུག་
མི་རྗེའི་རྣམ་པར་བྱོན་པ་རིགས་ལྡན་པདྨ་དཀར་པོས་མཚན་ཡང་དག་པར་བརྗོད་པ་

འདི་རྒྱལ་མཚན་གྱི་རྩེ་མོའི་ཡིད་བཞིན་གྱི་ནོར་བུ་ལྟར་རྣམ་པ་ཀུན་ཏུ་མཆོད་ཅིང་
བསྔགས་པའི་གནས་སུ་མཛད་དེ། རྒྱུད་རྒྱལ་འདིའི་ངེས་པའི་དོན་གསང་བ་ལས་ཀྱང་
ཆེས་གསང་བ་རྣམས་དྲི་མ་མེད་པའི་འོད་ཅེས་བྱ་བར་ཞིབ་ཏུ་འགྲེལ་བར་མཛད་ཅིང་
སྐལ་པ་དང་ལྡན་པ་དག་ལ་རྒྱ་ཆེར་སྤེལ་བས་ས་གསུམ་མ་ལུས་ཆོས་འདིའི་འཕྲིན་
ལས་ཀྱིས་ཁྱབ་པར་མཛད་དོ། །
དེ་ནས་རྒྱ་བོད་ཀྱི་མཁས་གྲུབ་དམ་པ་གོང་མ་རྣམས་ཀྱིས་རྒྱུད་རྒྱལ་འདི་ཐུགས་
དམ་གྱི་མཐིལ་དུ་བཟུང་ནས་རྒྱ་ཆེར་སྤེལ་ཞིང་ལྷག་པར་ཆོས་ཀྱི་རྒྱལ་པོ་ཙོང་ཁ་པ་
ཆེན་པོས་རྒྱུད་རྒྱལ་འདི་ཉིད་ཐུགས་དམ་གྱི་མཐིལ་དུ་བཟུང་ནས་ཉིན་རེ་བཞིན་ཐོ་རེངས་
ཀྱི་དུས་མཚན་བརྗོད་ཚར་གསུམ་རེ་འཆག་མེད་དང༌། དུས་གཞན་དང་གཞན་དུ་ཆེས་
མང་བ་ཞལ་འདོན་དུ་མཛད་ཅིང་། རྒྱུད་འདིའི་སྙིང་པོའི་དོན་རྣམས་སྲས་ཀྱི་ཐུ་བོ་
རྣམས་ལ་རྒྱ་ཆེར་འདོམས་པར་མཛད་པས་ད་ལྟའི་བར་དུ་བྱིན་རླབས་ཀྱི་བརྒྱུད་པ་མ་
ཉམས་པར་བཞུགས་སོ། །
དེས་ན་བློ་གྲོས་དང་ལྡན་པ་རྣམས་ཀྱིས་སྟོན་པ་ཐུགས་རྗེ་ཅན་ཤཱཀྱའི་རྒྱལ་པོ་
ཉིད་ཀྱིས་དངོས་སུ་གསུངས་ཤིང་སྔོན་བྱོན་དམ་པ་རྣམས་ཀྱིས་ཐུགས་དམ་གྱི་མཐིལ་
དུ་མཛད་པ་བྱིན་རླབས་ཀྱི་བརྒྱུད་པ་མ་ཉམས་པ་འདི་ལ་ཡིད་ཆེས་ཀྱི་དད་པ་བརྟན་པོ་
རྙེད་པར་བྱས་ལ་རྒྱུད་རྒྱལ་འདི་ལ་བག་ཆགས་ཅི་ཐེབས་བྱའོ། ། ཞཤཀ
གཉིས་པ་རྒྱུད་འདི་ལ་ཡིད་ཆེས་དད་པ་བསྐྱེད་པའི་ཕྱིར་ཆེ་བ་བརྗོད་པ་ནི། མཚན་
ཡང་དག་པར་བརྗོད་པའི་རྒྱུད་འདི་ནི་ཟབ་པ་དང་རྒྱ་ཆེ་བའི་ལམ་གྱི་གནད་ཐམས་ཅད་
ཚང་བ་གསུང་རབ་ཀུན་གྱི་སྙིང་པོ་བསྡུས་པ་ཡིན་པས་འདི་ལ་ཐོས་བསམ་སྒོམ་གསུམ་
བྱེད་པ་ནི་སངས་རྒྱས་མྱུར་དུ་ཐོབ་པའི་ཐབས་མཆོག་ཡིན་ཏེ། གསང་བའི་བདག་པོ་

ཕྱག་ན་རྡོ་རྗེས་སྟོན་པ་ཐུབ་པའི་དབང་པོ་ལ་རྒྱུད་འདི་གསུང་བར་གསོལ་བ་འདེབས་
པའི་ཚེ། ཁྱབ་བདག་བདག་ལ་སྨན་པ་དང༌། །བདག་དོན་བདག་ལ་ཐུགས་བརྩེའི་
ཕྱིར། །སྒྱུ་འཕྲུལ་དྲ་བས་མངོན་རྫོགས་པའི། །བྱང་ཆུབ་ཅི་ནས་བདག་ཐོབ་མཛོད། །
ཅེས་སེམས་ཅན་ཐམས་ཅད་ཀྱི་དོན་དུ་རྫོགས་པའི་བྱང་ཆུབ་མྱུར་དུ་ཐོབ་པའི་ཐབས་
གསུང་བར་གསོལ་བ་བཏབ་ཅིང་། དེའི་ལན་དུ་སྟོན་པ་ཐུབ་པའི་དབང་པོས་ཀྱང་། སྙིང་རྗེ་
ཆེ་དང་ལྡན་གྱུར་པས། །འགྲོ་ལ་ཕན་པའི་དོན་དུ་ཁྱོད། །ཡེ་ཤེས་ལུས་ཅན་འཇམ་དཔལ་
གྱི། །མིང་བརྗོད་པས་ནི་དོན་ཆེ་བ། །དག་པར་བྱེད་ཅིང་སྡིག་སེལ་བ། །ང་ལས་ཉན་
པར་བརྩོན་པ་ནི། །ལེགས་སོ་དཔལ་ལྡན་རྡོ་རྗེ་འཆང༌། །ལག་ན་རྡོ་རྗེ་ཁྱོད་ལེགས་
སོ། །གསང་བའི་བདག་པོ་དེ་ཕྱིར་ངས། ཁྱོད་ལ་ལེགས་པར་བསྟན་པར་བྱ། །ཞེས་
སེམས་ཅན་ཐམས་ཅད་ཀྱི་དོན་དུ་སྒྲིབ་གཉིས་བག་ཆགས་དང་བཅས་པ་སྤངས་པའི་
སངས་རྒྱས་ཀྱི་གོ་འཕང་ཐོབ་པའི་ཐབས་ཆ་ཚང་བ་ཞིག་སྟོན་པར་ཞལ་གྱིས་བཞེས་ཤིང་།
མཇུག་ཏུ་ལེགས་སོ་བརྗོད་པའི་སྐབས་སུའང༌། རྣམ་གྲོལ་འབྲས་བུ་འཚལ་བ་ཡི། །འགྲོ་
བ་མགོན་མེད་རྣམས་དང་ནི། །བདག་ཅག་ཡང་དག་རྫོགས་པ་ཡི། །བྱང་ཆུབ་ཐོབ་པའི་
དོན་ཆེན་མཛད། །ཅེས་རྫོགས་པའི་སངས་རྒྱས་ཀྱི་གོ་འཕང་མྱུར་དུ་ཐོབ་པའི་ཐབས་
བླ་ན་མེད་པ་ཆ་ཚང་བར་གསུངས་པ་ལ་ལེགས་སོ་བརྗོད་པ་ལྟར་རོ། །
དེས་ན་མཚན་ཡང་དག་པར་བརྗོད་པའི་རྒྱུད་འདི་ལ་ཡིད་ཆེས་ཀྱི་དད་པ་བརྟན་
པོས་ཐོས་བསམ་སྒོམ་གསུམ་བྱེད་པ་ནི་རང་གི་དལ་བའི་རྟེན་ལ་སྙིང་པོ་ལེན་པའི་ཐབས་
མཆོག་ཏུ་གྱུར་པ་དང་སེམས་ཅན་ཐམས་ཅད་ལ་ཕན་པའི་ཐབས་བླ་ན་མེད་པའང་ཡིན་
ནོ། །རྒྱུད་འདི་ལ་ངེས་པ་རྙེད་ན་བླ་མེད་ཀྱི་རྒྱུད་མཐའ་དག་ལ་ངེས་པ་རྙེད་པར་འགྱུར་
ལ། རྒྱུད་འདིའི་དོན་མ་ཤེས་ན་བླ་མེད་ཀྱི་ལམ་གྱི་གནད་མི་ཤེས་པ་ནི། དྲི་མེད་འོད་

ལས། སེམས་ཅན་རྣམས་ཐེ་ཚོམ་མེད་པར་བྱ་བའི་ཕྱིར། སྔགས་ཀྱི་ཐེག་པ་ཐམས་
ཅད་ལས་བསྡུས་ནས། མཚན་ཡང་དག་པར་བརྗོད་པ་བཅོམ་ལྡན་འདས་ཀྱིས་ཕྱག་ན་
རྡོ་རྗེ་ལ་ཡང་དག་པར་བསྟན་ཏོ། །མཚན་ཡང་དག་པར་བརྗོད་པ་མི་ཤེས་པ་དེས་རྡོ་རྗེ་
འཆང་གི་ཡེ་ཤེས་ཀྱི་སྐུ་མི་ཤེས་སོ་གང་རྡོ་རྗེ་འཆང་གི་ཡེ་ཤེས་ཀྱི་སྐུ་མི་ཤེས་པ་དེས་ནི་
སྔགས་ཀྱི་ཐེག་པ་མི་ཤེས་སོ། །གང་སྔགས་ཀྱི་ཐེག་པ་མི་ཤེས་པ་དེ་འཁོར་བ་སྟེ། ཐམས་
ཅད་དུ་བཅོམ་ལྡན་འདས་རྡོ་རྗེ་འཆང་གི་ལམ་དང་བྲལ་བས་སོ། །ཞེས་གསུངས་ཤིང་།
མཚན་ཡང་དག་པར་བརྗོད་པའི་རྒྱུད་འདི་ནི་དཔག་བསམ་གྱི་ཤིང་དང་ཡིད་བཞིན་གྱི་
ནོར་བུ་ལྟར་རང་གཞན་སེམས་ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་
འདོད་དོན་མཐའ་དག་སྟེར་བའི་བྱེད་པོར་གསུངས་ཤིང་། ཐ་ན་རྒྱུད་འདིའི་ཚིག་ཙམ་
བཀླགས་པས་ཀྱང་སྡིག་སྒྲིབ་ཚབས་ཆེན་པོ་འདག་པ་དང་། རྗེ་བཙུན་འཇམ་དཔལ་
དབྱངས་ཀྱི་བྱིན་རླབས་མྱུར་དུ་འཇུག་པ་སོགས་ཕན་ཡོན་མཐའ་ཡས་པ་འབྱུང་བ་འདིའི་
ཕན་ཡོན་གྱི་ལེའུར་གསུངས་པ་ལྟར་རོ། །
གསུམ་པ་རྒྱུད་ཀྱི་ཚིག་དོན་བཤད་པ་ལ་བཞི། མཚན་དོན་བཤད་པ། འགྱུར་ཕྱག་
བཤད་པ། རྒྱུད་གཞུང་གི་ཚིག་དོན་བཤད་པ། མཇུག་གི་དོན་བཤད་པའོ། །དང་པོ་ནི།
རྒྱ་གར་སྐད་དུ། ཨཱརྱ་མཉྫུ་ཤྲཱི་ནཱ་མ་སཾ་གཱི་ཏི། བོད་སྐད་དུ། འཕགས་པ་འཇམ་དཔལ་
གྱི་མཚན་ཡང་དག་པར་བརྗོད་པ། ཞེས་གསུངས། དོན་ནི། རྒྱ་གར་ནི་འཕགས་པའི་
ཡུལ་ཏེ་སྔོན་སངས་རྒྱས་འཁོར་བ་འཇིག་ནས་སྟོན་པ་ཐུབ་པའི་དབང་པོའི་བར་སྔར་
བྱོན་ཟིན་པ་རྣམས་དང་། རྗེ་བཙུན་བྱམས་པ་ནས་སངས་རྒྱས་མོས་པ་སྣང་མཛད་ལ་ཐུག་
གི་བར་བསྐལ་བཟང་འདི་ལ་འབྱོན་པའི་སངས་རྒྱས་སྟོང་པོ་ཐམས་ཅད་གང་དུ་འཚང་རྒྱ་
བའི་མཛད་པ་སྟོན་པའི་གནས་འཛམ་བུའི་གླིང་གི་ཡུལ་དབུས་མཉན་ཡོད་ལ་སོགས་

པའི་གྲོང་ཁྱེར་ཆེན་པོ་དྲུག་གནས་པའི་ཡུལ་དེ་ལ་རྒྱ་གར་ཞེས་སྒྲ་འདོད་རྒྱལ་དུ་སྦྱར་
བའོ། །དེ་འདྲ་བའི་ཡུལ་རྒྱ་གར་ན་སྐད་རིགས་མི་འདྲ་བ་སཾ་སྐྲྀ་ཏ་ལྷའི་སྐད། པྲ་ཀྲྀ་ཏ་
ཡུལ་མི་རང་བཞིན་པའི་སྐད། ཨ་ཝ་བྷཾ་ཤ་ཟུར་ཆག་གི་སྐད། པི་ཤཱ་ཙི་ཤ་ཟའི་སྐད་དང་
བཞི་ཡོད་པ་ལས། ལེགས་སྦྱར་ལྷའི་སྐད་དུ་རྒྱུད་འདིའི་མཚན་ལ། ཨཱརྱ་མཉྫུ་ཤྲཱི་ནཱ་མ་
སཾ་གཱི་ཏི། ཞེས་པ་སྟེ། དེ་བོད་སྐད་དུ་བསྒྱུར་ན། ཨཱརྱ་ནི་འཕགས་པ། མཉྫུཤྲཱི་ནི་འཇམ་
དཔལ། ནཱ་མ་སཾ་གཱི་ཏི་ནི་མཚན་ཡང་དག་པར་བརྗོད་པའོ། །འདི་ནི་ལོ་ཆེན་རིན་ཆེན་
བཟང་པོས་རྒྱུད་འདི་བསྒྱུར་བའི་ཐོག་མར་སྐད་གཉིས་ཤན་སྦྱར་མཛད་པ་ཡིན་ལ།
རྒྱུད་འདིའི་མཚན་ལ་ལོ་ཆེན་གྱིས་བསྒྱུར་བ་བཤད་མ་ཐག་པ་དེ་ལྟར་དང་། ལོ་ཙཱ་བ་
གཞན་གྱིས་བསྒྱུར་བ་ལ་འཕགས་པ་འཇམ་དཔལ་གྱི་དོན་དམ་པའི་མཚན་ཡང་དག་
པར་བརྗོད་པ་ཞེས་པའང་འབྱུང་སྟེ། དེ་གཉིས་ནི་རྒྱས་བསྡུས་ཡིན་པས་འགལ་བ་མེད་
ལ། རྒྱུད་འདི་རང་གི་གཞུང་དུའང་རྒྱུད་སྟོན་པར་གསོལ་བ་བཏབ་པའི་ཞུས་ལན་གྱི་
སྐབས་སུ། ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པས་ནི་དོན་ཆེ་བ། ཞེས་
མཚན་བསྡུས་པ་བྱུང་ཞིང༌། མཇུག་རྫོགས་པའི་སྐབས་སུ་བཅོམ་ལྡན་འདས་འཇམ་
དཔལ་ཡེ་ཤེས་སེམས་དཔའི་དོན་དམ་པའི་མཚན་ཡང་དག་པར་བརྗོད་པ། ཞེས་མཚན་
རྒྱས་པ་བྱུང་ངོ་། ། 
རྒྱུད་ཀྱི་དབུར་སྐད་གཉིས་ཤན་སྦྱར་བྱས་པ་ནི། ཆོས་རྒྱལ་གྱི་བཀས་བཅད་ལྟར་
བྱས་པ་ཡིན་ཞིང༌། དེའི་དགོས་པ་ཡང་རྒྱུད་འདི་བོད་དུ་རང་བཟོ་བྱས་པ་མིན་གྱི། རྒྱ་
གར་ཆོས་ཀྱི་འབྱུང་གནས་ནས་པཎྜི་ཏ་མཁས་པ་ལ་གཏུགས་ཏེ་ལོ་ཆེན་སེམས་དཔའ་
ཆེན་པོས་དཀའ་བ་དུ་མས་སྤྱན་དྲངས་པ་ཡིན་ནོ་ཞེས་ཆོས་ཁུངས་བཙུན་པར་གོ་བའི་ཆེད་
དང་། བོད་ཀྱི་གདུལ་བྱ་རྣམས་སཾ་སྐྲྀ་ཏའི་སྐད་ལ་བག་ཆགས་འཇོག་པའི་ཆེད་དང་།

ཕྱི་རབས་ཀྱི་གདུལ་བྱ་རྣམས་ཆོས་རྒྱལ་ལོ་པཎ་རྣམས་ཀྱི་བཀའ་དྲིན་དྲན་ཏེ་བྱས་པ་
གཟོ་བར་བྱ་བའི་ཕྱིར་དུའང་མཛད་དོ། །
གཉིས་པ་འགྱུར་ཕྱག་བཤད་པ་ནི། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། །ཞེས་པ་སྟེ། ལོ་ཆེན་རིན་ཆེན་བཟང་པོས་རྒྱུད་འདི་བསྒྱུར་བ་ལ་གེགས་མེད་པར་
མཐར་ཕྱིན་པར་བྱ་བའི་ཆེད་དང་། རྒྱུད་འདི་བསྒྱུར་བས་གངས་ཅན་གྱི་ལྗོངས་འདིར་
རྒྱལ་བའི་བསྟན་པའི་སྙིང་པོ་འདི་ཆེས་ཆེར་འཕེལ་ཞིང་རྒྱས་ནས་འགྲོ་བ་མང་པོ་ལ་ཕན་
པ་རྒྱ་ཆེན་པོ་འབྱུང་བའི་ཆེད་དུ་ལྷག་པའི་ལྷ་རྗེ་བཙུན་འཇམ་པའི་དབྱངས་ལ་ཕྱག་བཙལ་
ཏེ་གསོལ་བ་བཏབ་པའོ། །འདི་ཡང་ཕྱི་རབས་ཀྱི་གདུལ་བྱ་རྣམས་ལ་བྱ་བ་གང་བྱེད་ཀྱང་
དཀོན་མཆོག་གསུམ་ལ་སྙིང་ནས་གསོལ་བ་བཏབ་སྟེ་བྱས་ན་ཆོས་ལྡན་གྱི་བསམ་པ་
མཐའ་དག་འགྲུབ་པར་འགྱུར་རོ་ཞེས་གདམས་ངག་ཆེན་པོ་བྱིན་པའོ། །
གསུམ་པ་རྒྱུད་གཞུང་གི་ཚིག་དོན་བཤད་པ་ལ་གསུམ། ཞུས་ལན་གྱི་སྒོ་ནས་རྒྱུད་
རྩོམ་པ་ལ་འཇུག་པའི་ཡན་ལག་བཤད་པ། མཚན་ཡང་དག་པར་བརྗོད་པའི་རྒྱུད་རྒྱས་
པར་བཤད་པ། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོས་རྒྱུད་
གསུངས་པ་ལ་ལེགས་སོ་དང་རྗེས་སུ་ཡི་རང་བྱས་པའོ། ། 
དང་པོ་ལ་གཉིས། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་
ལ་མཚན་ཡང་དག་པར་བརྗོད་པའི་རྒྱུད་གསུང་པར་གསོལ་བ་བཏབ་པ་དང༌། སྟོན་
པ་ཐུབ་པའི་དབང་པོས་མཚན་ཡང་དག་པར་བརྗོད་པའི་རྒྱུད་གསུང་བར་ཞལ་
གྱི་དང་པོ་ལ་ལྔ། མཚམས་སྦྱར་བ། རྒྱུད་འདི་གསུང་བར་ཞུ་བ་པོ་གསང་བདག་གི་
ཡོན་ཏན་བརྗོད་པ། དེའི་གྲོགས་རྣམས་ཀྱི་ཡོན་ཏན་བརྗོད་པ། གསང་བདག་འཁོར་

བཅས་ཀྱིས་རྒྱུད་འདི་ཞུ་བའི་ཚེ་སྟོན་པ་ལ་གུས་འདུད་ཇི་ལྟར་མཛད་པ། ཇི་ལྟར་ཞུས་པའི་
ཚུལ་ལོ། །དང་པོ་མཚམས་སྦྱར་བ་སྟོན་པ་ལ། དེ་ནས་ཞེས་པ་འདི་གསུངས། འདིའི་
དོན་ལ་དངོས་ཟིན་གྱི་དོན་དང་སྦས་དོན་གཉིས་ལས། དངོས་ཟིན་གྱི་དོན་ནི། མཚན་
ཡང་དག་པར་བརྗོད་པའི་རྒྱུད་འདི་སྒྱུ་འཕྲུལ་དྲ་བའི་རྒྱུད་ཀྱི་དུམ་བུའམ་འཕྲོ་ལུས་ཡིན་
པས་སྔ་ཕྱི་མཚམས་སྦྱོར་བའི་ཚིག་ཕྲད་དེ། དེ་ནས་ཞེས་པ་འདིའི་སྐད་དོད་ལ་ཨ་ཐ་ཞེས་
པ་ཡོད་ལ། ཨ་ཐ་ཞེས་པ་བཀྲ་ཤིས་པ་དང་། དབང་དུ་བྱ་བ་དང་། ཚིག་ཕྲད་སོགས་དོན་
དུ་མ་ལ་འཇུག་པ་ལས། འདིར་ཚིག་ཕྲད་ལ་འཇུག་སྟེ། མཚན་ཡང་དག་པར་བརྗོད་པའི་
རྒྱུད་འདི་སྒྱུ་འཕྲུལ་དྲ་བའི་རྒྱུད་ཆེན་པོ་ལ་ལེའུ་ཁྲི་དྲུག་སྟོང་ཡོད་པ་ལས་ཁྲི་ལྔ་སྟོང་དགུ་
བརྒྱ་དགུ་བཅུ་གོ་དགུ་གསུངས་ཟིན་མ་ཐག་གསང་བའི་བདག་པོ་ཕྱག་ན་རྡོ་རྗེ་འཁོར་
དཔའ་བོ་གྲངས་མེད་པ་དང་བཅས་པས་སྟོན་པ་ཐུབ་པའི་དབང་པོ་ལ་འཕགས་པ་
འཇམ་དཔལ་གྱི་མཚན་ཡང་དག་པར་བརྗོད་པ་འདི་གསུང་བར་གསོལ་བ་བཏབ་པ་ཡིན་
པས་དེ་ནས་ཞེས་པ་གཞུང་སྔ་ཕྱི་མཚམས་སྦྱོར་བའི་ཚིག་ཕྲད་ཡིན་ཏེ། ལེའུ་སྔ་མ་
གསུངས་ཟིན་པའི་དེ་མ་ཐག་ནས་འདི་ཞུས་ཤིང་གསུངས་ཞེས་པའོ།
དེ་དག་ནི་ཐུན་མོང་བ་དངོས་ཟིན་གྱི་ཚིག་དོན་ཡིན་ནོ། །ཐུན་མོང་མིན་པ་སྤྲས་
དོན་ནི། དེ་ནས་ཀྱི་སྐད་དོད་ཨ་ཐ་ཞེས་པ་ཨེ་ཝཾ་གྱི་དོན་ལ་འཇུག་སྟེ། ཨས་ཤེས་རབ་
སྟོང་པ་ཉིད་དང་། ཐས་ཐབས་བདེ་བ་ཆེན་པོའི་ཡེ་ཤེས་སྟོན་པས་སྔགས་བླ་མེད་ཀྱི་
སྙིང་པོའི་དོན་བདེ་སྟོང་དབྱེར་མེད་ཀྱི་ཡེ་ཤེས་སྟོན་ལ། དེ་ལ་ཡང་ལམ་དུས་དང་འབྲས་
དུས་གཉིས་ཡོད་ཅིང་། ལམ་དུས་ལ་ཡང་སྦྱང་གཞི་སྟོན་ཚུལ་དང་། སྦྱོང་བྱེད་ལམ་རིམ་
གཉིས་སྟོན་ཚུལ་དང་། འབྲས་དུས་ལ་ཡང་ཆོས་སྐུ་དང་གཟུགས་སྐུ་གཉིས་སྟོན་ཚུལ་
དང་། དབྱེར་མེད་ཟུང་འཇུག་སྟོན་ཚུལ་སོགས་ཨེ་ཝཾ་གྱིས་གཞི་ལམ་འབྲས་གསུམ་

ལས་བརྩམས་ཏེ་བླ་མེད་ཀྱི་རྒྱུད་སྡེའི་སྙིང་པོའི་དོན་ཚང་བར་སྟོན་པར་སྒྲོན་གསལ་
ལས་བཤད་དོ། །དེས་ན་རྒྱུད་འདི་ལ་རྣལ་འབྱོར་དུ་བྱེད་པ་རྣམས་ཀྱིས་རྒྱུད་འདི་འདོན་
པའི་ཚེ་ཐོག་མར་མཚམས་སྦྱར་གྱི་ཚིག་འདི་ལ་དྲང་དོན་དང་ངེས་དོན་གྱི་གནད་ཁྱད་
པར་ཅན་དེ་ལྟ་བུ་ཡོད་པ་ཤེས་པར་བྱས་ལ་དད་གུས་ཤུགས་དྲག་བསྐྱེད་ནས་འདི་ཁ་
ཏོན་དུ་བྱས་ན་རྗེ་བཙུན་འཇམ་པའི་དབྱངས་ཀྱི་བྱིན་རླབས་ཞུགས་ནས་རྒྱུད་དོན་ལ་ངེས་
པ་རྙེད་པར་འགྱུར་རོ། །
གཉིས་པ་རྒྱུད་འདི་གསུང་བར་ཞུ་བ་པོ་གསང་བདག་གི་ཡོན་ཏན་བརྗོད་པ་ལ་
གཉིས། རྒྱུད་འདི་ཞུ་བ་པོ་གསང་བའི་བདག་པོ་ཡིན་པར་བསྟན་པ་དང་། དེའི་ཡོན་
ཏན་བརྗོད་པའོ། །དང་པོ་སྟོན་པ་ལ། དཔལ་ལྡན་རྡོ་རྗེ་འཆང་ཞེས་གསུངས། དོན་ནི།
རྒྱུད་འདི་ཞུ་བ་པོ་ནི་ཚོགས་གཉིས་ཡོངས་སུ་རྫོགས་པའི་དཔལ་དང་ལྡན་ཞིང་གཉིས་
སུ་མེད་པའི་ཡེ་ཤེས་ཐུགས་རྒྱུད་ལ་མངའ་ལ་ཡེ་ཤེས་དེ་ལ་ལྡོག་པས་ཕྱེ་ན་མེ་ལོང་ལྟ་
བུའི་ཡེ་ཤེས། མཉམ་ཉིད་ཡེ་ཤེས། སོར་རྟོག་ཡེ་ཤེས། བྱ་གྲུབ་ཡེ་ཤེས། ཆོས་དབྱིངས་
ཡེ་ཤེས་ལྔ་ཡོད་ཅིང་ཡེ་ཤེས་དེ་ལྔ་མཚོན་བྱེད་རྡོ་རྗེ་རྩེ་ལྔ་པ་ཕྱག་ཏུ་འཆང་བ་གསང་བའི་
བདག་པོ་ནི་རྒྱུད་འདི་ཞུ་བ་པོ་དང་སྡུད་པ་པོ་གཉིས་ཀ་ཡིན་ནོ། །
དེ་དག་ནི་ཚིག་གི་དངོས་ཟིན་དྲང་དོན་གྱི་བཤད་པ་ཡིན་ལ། ངེས་དོན་གྱི་དབང་
དུ་བྱས་ན། དེ་ནས་དཔལ་ལྡན་རྡོ་རྗེ་འཆང༌། ཞེས་པ་འདིའི་སྐད་དོད་ལ། ཨ་ཐ་ཤྲཱི་བཛྲ་
དྷ་ར། ཞེས་པ་ཡོད་ལ། ཨ་ཐའི་ངེས་དོན་བཤད་ཟིན་ཅིང༌། ཤཱི་ལ་ཤ་དང་ར་དང་རྣམས་
ཕྲལ་ཏེ། ངེས་ཚིག་གི་བཤད་པས་རྡོ་རྗེའི་ལུས་ལ་གནད་དུ་བསྣུན་པ་ལས་འོད་གསལ་
གྱི་ཡེ་ཤེས་འཆར་བ་དང་། དེ་ལས་ཟུང་འཇུག་གི་སྐུ་འགྲུབ་པ་སོགས་ཀྱི་ངེས་དོན་ཁྱད་
པར་ཅན་ཡོད་ཅིང༌། བཛྲ་དྷ་ར་ནི་རྡོ་རྗེ་འཆང་ངམ་རྡོ་རྗེ་འཛིན་པ་སྟེ། རྡོ་རྗེ་འཛིན་ཞེས་

པ་ལ་སྤྱི་དོན་དང༌། ཡིག་དོན་དང་། སྦས་དོན་དང་། མཐར་ཐུག་སྟེ་ཚུལ་བཞིའི་བཤད་
པ་འཇུག་པར་སྒྲོན་གསལ་ལས་བཤད་ཅིང་། དྲི་མེད་འོད་དུའང་དེ་དང་ཆ་འདྲ་བའི་
སྦས་དོན་བཤད་དོ། །དེས་ན་མཚན་ཡང་དག་པར་བརྗོད་པའི་ཐོག་མའི་ཚིག་རྐང་དང་
པོ་འདི་ལ་ཟབ་ལམ་རིམ་གཉིས་འབྲས་བུ་དང་བཅས་པའི་གནད་ཁྱད་པར་ཅན་དེ་ལྟ་
བུའི་ངེས་དོན་ཡོད་པ་ཤེས་པར་བྱས་ལ་རྒྱུད་འདི་ལ་ཡིད་ཆེས་ཀྱི་དད་པ་བསྐྱེད་པར་
བྱའོ། །
གཉིས་པ་དེའི་ཡོན་ཏན་བརྗོད་པ་ནི། གདུལ་དཀའ་འདུལ་བ་རྣམས་ཀྱི་མཆོག
དཔའ་བོ་འཇིག་རྟེན་གསུམ་ལས་རྒྱལ། །རྡོ་རྗེ་དབང་ཕྱུག་གསང་བའི་རྒྱལ། །པདྨ་
དཀར་པོ་རྒྱས་འདྲའི་སྤྱན། །པདྨ་རྒྱས་འདྲའི་ཞལ་མངའ་བ། །རང་གི་ལག་གིས་རྡོ་རྗེ་
མཆོག །ཡང་དང་ཡང་དུ་གསོར་བྱེད་པ། །ཞེས་གསུངས། དོན་ནི། གདུལ་དཀའ་
འདུལ་བ་རྣམས་ཀྱི་མཆོག །ཅེས་པ་གསང་བདག་ཕྱག་ན་རྡོ་རྗེ་འདི་ནི་འཇིག་རྟེན་ན་
ཆེ་བར་རློམ་ཞིང་གཞན་གྱིས་འདུལ་དཀའ་བ་དབང་ཕྱུག་དང་། ཁྱབ་འཇུག་ལ་སོགས་
པ་ལྷ་དྲེགས་པ་ཅན་རྣམས་དང་། ཀླུ་གདུག་པ་ཅན་རྣམས་དང་། གནོད་སྦྱིན་གདུག་པ་
ཅན་རྣམས་དང་། ལྷ་མ་ཡིན་གདུག་པ་ཅན་རྣམས་ལ་སོགས་པ་སྲིད་ན་དྲེགས་པའི་ང་རོ་
སྒྲོག་ཅིང་གདུལ་བྱ་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པར་བྱེད་པ་རྣམས་ལ་
འཚེ་བར་བྱེད་པ་རྣམས་འདུལ་བར་མཛད་ཅིང་། གདུག་པ་ཅན་འདུལ་བ་མང་དུ་ཡོད་
མོད་ཀྱང་དེ་རྣམས་ཀྱི་ནང་ནས་མཆོག་ཏུ་གྱུར་པ་ཡིན་པ་དང༌། ངེས་པའི་དོན་དུ་ནི་
ཁམས་གསུམ་གྱི་སེམས་ཅན་རྣམས་ཐོག་མ་མེད་པ་ནས་འཁོར་བར་འཆིང་བྱེད་ཉོན་
མོངས་གཡོ་བར་བྱེད་པའི་ལས་རླུང་སེམས་ཅན་སུས་ཀྱང་འདུལ་དཀའ་བ་རྣམས་བདེ་
ཆེན་ལྷན་ཅིག་སྐྱེས་པའི་ཡེ་ཤེས་ཀྱི་སྟོབས་ཀྱིས་འདུལ་བར་མཛད་ཅིང་ཐབས་མཁས་

ཀྱི་ལམ་དེ་ཉིད་གདུལ་བྱ་ལ་སྟོན་པ་ལ་མངའ་བརྙེས་པའི་མཆོག་ནི་གསང་བདག་ཀྱང་
ཕྱག་ན་རྡོ་རྗེ་འདི་ཡིན་ཞེས་པའོ། །དཔའ་བོ་འཇིག་རྟེན་གསུམ་ལས་རྒྱལ། །ཞེས་པ་
དཔལ་ཕྱག་ན་རྡོ་རྗེ་ནི་བདུད་ཀྱི་དཔུང་ལས་རྒྱལ་ཞིང་བདུད་སྡེ་འཇོམས་པ་ལ་བག་ཚ་
བ་མི་མངའ་བས་དཔའ་བོ་དང་། ས་འོག་ས་སྟེང་ས་བླའི་འཇིག་རྟེན་གསུམ་ལས་རྣམ་
པར་རྒྱལ་བ་ཡིན་ལ། ངེས་པའི་དོན་དུ་ནི་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱིས་
ཉོན་མོངས་བག་ཆགས་དང་བཅས་པ་འཇོམས་པ་ལ་མངའ་བརྙེས་པས་དཔའ་བོ་དང་།
ལུས་ངག་ཡིད་གསུམ་ཕྱིན་ཅི་ལོག་ཏུ་བསྒྱུར་བར་བྱེད་པའི་ཉོན་མོངས་ལས་རླུང་དང་
བཅས་པ་ལས་རྣམ་པ་ཀུན་ཏུ་རྒྱལ་བ་ཡིན་ཞེས་པའོ། །རྡོ་རྗེ་དབང་ཕྱུག་གསང་བའི་
རྒྱལ། །ཞེས་པ་ལ། རྡོ་རྗེ་དབང་ཕྱུག་ཅེས་པ་ཕྱག་ན་རྡོ་རྗེ་ནི་རིགས་ལྔའི་ནང་ནས་རྡོ་རྗེའི་
རིགས་ལ་དབང་ཕྱུག་གི་དཔལ་བརྙེས་པ་དང་། རྡོ་རྗེ་ཐེག་པའི་ཆོས་སྟོན་པ་ལ་རྒྱལ་བ་
རྣམས་ཀྱིས་དབང་བསྐུར་ཞིང་མངའ་བརྙེས་པས་ན་དབང་ཕྱུག་གོ །གསང་བའི་རྒྱལ་
ཞེས་པ་སངས་རྒྱས་ཀྱི་མཛད་པ་ཐམས་ཅད་ཀྱི་ནང་ནས་མཆོག་ཏུ་གྱུར་པ་བླ་མེད་རྡོ་
རྗེ་ཐེག་པ་སྟོན་པ་ལ་མངའ་བརྙེས་ཏེ། དེ་ཡང་ཆོས་ལ་བློ་མ་ཕྱོགས་པའི་སྐྱེ་བོ་རྣམས་
དང༌། ཆོས་ལ་བློ་ཕྱོགས་ཀྱང་ཐེག་ཆེན་གྱི་སྣོད་དུ་མི་རུང་བ་རང་གཅིག་པུ་ཐར་པ་
འདོད་པ་ཉན་རང་རྣམས་དང་། ཐེག་ཆེན་ལ་ཞུགས་ཀྱང་བླ་མེད་ཀྱི་ཐབས་མཁས་བློར་
མི་ཤོང་བའི་གདུལ་བྱ་རྣམས་ལ་གསང་བར་བྱ་བ་བླ་མེད་རྡོ་རྗེ་ཐེག་པའི་ཆོས་སྟོན་པ་ལ་
མངའ་བརྙེས་པས་གསང་བའི་རྒྱལ་པོའམ་གསང་བའི་བདག་པོ་ཞེས་བྱ། ཡང་ན། གནོད་
སྦྱིན་རྣམས་ལ་གསང་བ་པ་ཞེས་བརྗོད་ཅིང་ཕྱག་ན་རྡོ་རྗེ་ནི་ལྕང་ལོ་ཅན་གྱི་ཕོ་བྲང་དུ་
བཞུགས་ནས་གནོད་སྦྱིན་རྣམས་ཀྱི་རྒྱལ་པོ་མཛད་པས་ན་གསང་བའི་རྒྱལ་ཞེས་བྱའོ། །
དཔལ་ཕྱག་ན་རྡོ་རྗེ་གསང་སྔགས་ཀྱི་བདག་པོར་དབང་བསྐུར་བ་ནི། དཔལ་ཕྱག་ན་རྡོ་

རྗེ་གསང་སྔགས་དང་རིག་སྔགས་ཐམས་ཅད་ཀྱི་བདག་པོར་རྒྱུད་སྡེ་མཐའ་ཡས་པ་
ནས་རྒྱ་ཆེར་བསྔགས་ཤིང་། ཁྱད་པར་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་
པའི་རྩ་རྒྱུད་ལེའུ་བཅུ་བདུན་རྫོགས་པའི་ཚེ་བཅོམ་ལྡན་འདས་ཀྱིས་སངས་རྒྱས་དང་
བྱང་ཆུབ་སེམས་དཔའི་ཚོགས་ནམ་མཁའི་དབྱིངས་ཡོངས་སུ་གང་བའི་དབུས་སུ་རྡོ་རྗེ་
ཆོས་ཞེས་པ་དཔལ་ཕྱག་ན་རྡོ་རྗེ་ལ་འབོད་པར་མཛད་ནས་རིགས་ཀྱི་བུ་ཁྱོད་ཀྱིས་རྒྱུད་
འདི་གཟུང་ཞིང་ཕྱོགས་བཅུའི་སྐལ་བ་དང་ལྡན་པ་རྣམས་ལའང་སྤེལ་ཅིག་ཅེས་གསང་
སྔགས་ཐམས་ཅད་ཀྱི་བདག་པོར་དབང་བསྐུར་ཅིང་བྱིན་གྱིས་རློབས་པར་མཛད་པ་
ལྟར་རོ། །དཔལ་ཕྱག་ན་རྡོ་རྗེ་ལ་གནོད་སྦྱིན་རྣམས་ཀྱི་རྒྱལ་པོ་ཞེས་བརྗོད་པ་ནི། སེང་
གེས་རི་དྭགས་ཐམས་ཅད་སྐྲག་པར་བྱས་ནས་ཟིལ་གྱིས་གནོན་པས་ན་སེང་གེ་ལ་རི་
དྭགས་ཀྱི་རྒྱལ་པོ་ཞེས་བརྗོད་པ་ལྟར། དཔལ་ཕྱག་ན་རྡོ་རྗེས་ཀྱང་སེམས་ཅན་གྱི་ལུས་
སྲོག་ལ་འཚེ་བར་བྱེད་པ་དང་། དམ་པའི་ཆོས་སྒྲུབ་པ་ལ་བར་ཆད་བྱེད་པའི་གནོད་སྦྱིན་
གདུག་པ་ཅན་རྣམས་དྲག་པོའི་སྟོབས་ཀྱིས་ཚར་གཅོད་ཅིང་བླ་མེད་རྡོ་རྗེ་ཐེག་པའི་
ཆོས་ཀྱིས་འདུལ་བར་མཛད་པས་ན་གནོད་སྦྱིན་རྣམས་ཀྱི་རྒྱལ་པོའམ། གནོད་སྦྱིན་གྱི་
སྡེ་དཔོན་ནམ། གནོད་སྦྱིན་གྱི་བདག་པོ་ཞེས་བརྗོད་དོ། །པདྨ་དཀར་པོ་རྒྱས་འདྲའི་
སྤྱན། །པདྨ་རྒྱས་འདྲའི་ཞལ་མངའ་བ། །ཞེས་པ་ནི། དཔལ་ཕྱག་ན་རྡོ་རྗེ་ནི་བླ་མེད་རྡོ་
རྗེ་ཐེག་པའི་སྣོད་དུ་རུང་བའི་གདུལ་བྱ་སྐལ་ལྡན་རྣམས་རྗེས་སུ་གཟུང་བར་མཛད་པའི་
ཚེ་པདྨ་དཀར་པོ་རྒྱས་པ་འདྲ་བའི་སྤྱན་དང་། པདྨ་རྒྱས་པ་འདྲ་བའི་ཞལ་སོགས་མཚན་
བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་ཅུ་མངའ་བའི་རང་གཟུགས་
བསྟན་ཏེ་གདུལ་བྱ་སྐལ་ལྡན་རྣམས་དཀྱིལ་འཁོར་ཏུ་བཅུག་སྟེ་དབང་བསྐུར་རྒྱུད་བཤད་
མན་ངག་བྱིན་ནས་སྨིན་གྲོལ་ལ་འགོད་པར་མཛད་པའོ། ། ༄༅་དེ་སྐ། ག།།མཎ

རང་གི་ལག་གིས་རྡོ་རྗེ་མཆོག །ཡང་དང་ཡང་དུ་གསོར་བྱེད་པ། །ཞེས་པ་ནི།
དཔལ་ཕྱག་ན་རྡོ་རྗེའི་ཐུན་མོང་མ་ཡིན་པའི་སྐུའི་རྣམ་འགྱུར་དང་འཕྲིན་ལས་ཀྱི་ཁྱད་
པར་སྟོན་པ་སྟེ། དཔལ་ཕྱག་ན་རྡོ་རྗེ་ནི་སྔོན་ཡུན་རིང་པོ་ནས་སྐུ་གསུམ་བརྙེས་ཟིན་
ཀྱང་གདུལ་བྱའི་དོན་དུ་བསྐལ་བཟང་གི་སངས་རྒྱས་སྟོང་ལ་སོགས་པ་སངས་རྒྱས་ཐམས་
ཅད་ཀྱི་བསྟན་པ་བསྲུང་བའི་སྲུང་མའི་ཚུལ་མཛད་པ་དང༌། བྱང་ཆུབ་སེམས་དཔའ་གང་
དང་གང་ན་ཡོད་པ་དེ་དང་དེར་ཕྱི་བཞིན་འབྲངས་ཏེ་ལག་ན་རྡོ་རྗེ་འཁོར་མང་པོ་དང་
བཅས་བར་ཆད་བསྲུང་བར་མཛད་པ་གསང་བ་བསམ་གྱིས་མི་ཁྱབ་པའི་མཛད་པ་ཅན་
ཡིན་ལ། ཕྱི་ལྟར་དུ་ཕྱག་ན་རྡོ་རྗེ་རྩེ་ལྔ་པ་བཟུང་སྟེ་ཡང་དང་ཡང་དུ་གནམ་དུ་བཏེག་སྟེ་
གསོར་བར་བྱེད་ཅིང་། ངེས་པའི་དོན་དུ་ནི་རྡོ་རྗེའི་ལུས་ལ་གནད་དུ་བསྣུན་པའི་མཐུ་
ལས་བདེ་ཆེན་ལྷན་ཅིག་སྐྱེས་པའི་ཡེ་ཤེས་གདུལ་བྱ་རྣམས་ཀྱི་རྒྱུད་ལ་ཡང་དང་ཡང་དུ་
བསྐྱེད་དེ་འཁྲིད་པར་མཛད་པས་ན་རྡོ་རྗེ་ཡང་དང་ཡང་དུ་གསོར་བའོ། །དཔལ་ཕྱག་ན་
རྡོ་རྗེའི་ཕྱག་གི་རྡོ་རྗེའི་ཆེ་བ་ནི་གསང་བ་བསམ་གྱིས་མི་ཁྱབ་པའི་མདོ་ལས། དེ་ནས་
རྒྱལ་པོ་མ་སྐྱེས་དགྲ་འདི་སྙམ་དུ་སེམས་ཏེ། གསང་བ་པའི་བདག་པོ་ལག་ན་རྡོ་རྗེས་
ལག་པ་གཡས་པ་ན་རྡོ་རྗེ་ཐོགས་པ་དེ་ཅི་ལྕི་བ་ཞིག་གམ། འོན་ཏེ་ཡང་བ་ཞིག་གང་གི་
ཕྱིར་ན་གསང་བའི་བདག་པོ་ལག་ན་རྡོ་རྗེ་འདི། སྟོབས་ཀྱི་ཤུགས་ཆེན་པོ་བདག་པོ་
ཞེས་བྱ་སྙམ་མོ། །དེ་ནས་གསང་བའི་བདག་པོ་ལག་ན་རྡོ་རྗེས་རྒྱལ་པོ་མ་སྐྱེས་དགྲའི་
སེམས་ཀྱི་རྣམ་པར་རྟོག་པ་སེམས་ཀྱིས་ཤེས་ནས། རྒྱལ་པོ་ཆེན་པོ་མ་སྐྱེས་དགྲ་ལ་འདི་
སྐད་ཅེས་སྨྲས་སོ། །རྒྱལ་པོ་ཆེན་པོ་རྡོ་རྗེ་འདི་ནི་ལྕི་བ་ཡང་ཡིན་ལ་ཡང་བ་ཡང་ཡིན་
ནོ། །སྨྲས་པ། ཅིའི་ཕྱིར་ནི་ལྕི་བ་ཡིན་ལ། ཇི་ལྟར་ན་ཡང་བ་ཡང་ཡིན། སྨྲས་པ། རྒྱལ་
པོ་ཆེན་པོ་སེམས་ཅན་ང་རྒྱལ་དང༌། རྒྱགས་པ་དང༌། དྲེགས་པས་བསྙེན་པ་རྣམས་

ཡོངས་སུ་འདུལ་བའི་ཕྱིར་ལྕི་བ་ཡིན་ནོ། །སེམས་ཅན་ང་རྒྱལ་མེད་པ་དང་དྲང་བ་
རྣམས་ལ་ནི་ཡང་པ་ཡིན་ནོ། །
དེ་ནས་གསང་བ་པའི་བདག་པོ་ལག་ན་རྡོ་རྗེས་ས་ཕྱོགས་དེ་རྡོ་རྗེར་བྱིན་གྱིས་
བརླབས་ནས། རྡོ་རྗེ་དེ་སའི་སྟེང་དུ་བཞག་པ་དང་། དེ་བཞག་མ་ཐག་ཏུ་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་རབ་ཏུ་གཡོས་སོ། །དེ་ན་གསང་
བ་པའི་བདག་པོ་ལག་ན་རྡོ་རྗེས་རྒྱལ་པོ་མ་སྐྱེས་དགྲ་ལ་འདི་སྐད་ཅེས་སྨྲས་སོ། །རྒྱལ་
པོ་ཆེན་པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག །དེ་ནས་རྒྱལ་པོ་མ་སྐྱེས་
དགྲས་ཆེན་པོའི་སྟོབས་ཀྱི་ཤུགས་ཆེན་པོ་དང་ལྡན་པས་རྡོ་རྗེ་དེ་སྟོབས་ཀྱི་ཤུགས་ཐ
ཅད་ཀྱིས་འདོག་པར་བསྐྱེད་པ་ན། སྐྲའི་རྩེ་མོ་ཙམ་ཡང་བསྐྱོད་པའམ། བསྒུལ་བར་མ་
ནུས་ནས་དེ་ངོ་མཚར་དུ་གྱུར་ཏེ། ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་བདག་ནི་ཚན་པོ་ཆེ་ཆེན་པོའི་སྟོབས་ཀྱི་ཤུགས་
དང་ལྡན་ཏེ། གོ་ཆ་དང་ཡ་ལད་བསྐོན་པའི་གླང་པོ་ཆེ་ཡང་ལག་པ་ཡ་གཅིག་གིས་
བཏེགས་པའི་རྔོ་ཐོག་ན། བདག་གིས་རྡོ་རྗེ་འདི་ལྟར་ཆུང་བ་འདི་བསྐྱོད་པའམ། བསྒུལ་
བའི་རྔོ་ཡང་མ་ཐོག་ན། གདེག་པར་ལྟ་སྨོས་ཀྱང་ཅི་འཚལ་ཏེ། འདི་ལ་རྒྱུ་ཅི་ཞིག་
མཆིས། བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ། རྡོ་རྗེ་འདི་ནི་ལྕི་ཡི་
འདི་ལ་ཁྱོད་ཡིད་མ་ཆད་ཅིག །དེ་ནས་རྒྱལ་པོ་མ་སྐྱེས་དགྲས་ལྷའི་དབང་པོ་བརྒྱ་བྱིན་
ལ་འདི་སྐད་ཅེས་སྨྲས་སོ། །ཀཽ་ཤི་ཀ་ཁྱོད་རྡོ་རྗེ་འཆང་བ་ཞེས་བྱ་ན། རྡོ་རྗེ་འདི་སའི་སྟེང་
འདི་ནས་ཐེག་ཅིག །དེ་ནས་ལྷའི་དབང་པོ་བརྒྱ་བྱིན་གྱིས་རང་གི་སྟོབས་ཀྱི་ཤུགས་དང་།
རྫུ་འཕྲུལ་གྱི་སྟོབས་དང་། སྙིང་སྟོབས་ཀྱི་ཤུགས་ཐམས་ཅད་བསྟན་ཀྱང༌། རྡོ་རྗེ་དེ་
བསྐྱོད་པའམ། བསྒུལ་བར་མ་ནུས་སོ། །དེ་ནས་ལྷའི་དབང་པོ་བརྒྱ་བྱིན་ངོ་མཚར་དུ་

མཚན་བརྗོད་འགྲལ་པ་བྱན་རླབས་ཆར་རྒྱུན་མྱུར་དུ་འབབས་བྱད་ལས་ལའུ་དང་པའ་རྣམ་བཤད།
གྱུར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གང་
གི་ཚེ་ལྷ་མ་ཡིན་དང་གཡུལ་འགྱེད་པ་དེའི་ཚེ་ལག་པ་གཡས་པས་ལྷ་མ་ཡིན་གྱི་དབང་
པོ་ཐགས་བཟང་རིས་ཀྱི་ཤིང་རྟ་དཔག་ཚད་བདུན་བརྒྱ་པ་དྲག་ཏུ་མཆི་བ་ཡང་འཛིན་
པའི་རྔོ་ཐོག་ན། བདག་གིས་རྡོ་རྗེ་ཆུང་ངུ་འདི་བསྐྱོད་པའམ། བསྒུལ་བའི་རྔོ་མ་ཐོག་པ་
འདི་བཅོམ་ལྡན་འདས་ཅི་ལགས། སངས་རྒྱས་ཀྱིས་བྱིན་གྱིས་བརླབས་ལགས་སམ།
བཅོམ་ལྡན་འདས་ཀྱིས་བཀའ་སྩལ་པ། ཀོ་ཤི་ཀ། རྡོ་རྗེ་འདི་ནི་ལྕི་སྟེ། འདི་ངས་བྱིན་
གྱིས་བརླབས་པ་མ་ཡིན་པར་རིག་པར་བྱའོ། །ཀོ་ཤི་ཀ། འདི་ཇི་སྙམ་དུ་སེམས། རིའི་
རྒྱལ་པོ་རི་རབ་ལྕི་བ་ཡིན་ནམ། གསོལ་པ་བཅོམ་ལྡན་འདས། རིའི་རྒྱལ་པོ་རི་རབ་ཇི་
ཙམ་དུ་ལྕི་བ་ནི་དཔེར་བགྱི་བ་ཡང་སླ་བ་མ་ལགས་སོ། །བཅོམ་ལྡན་འདས་ཀྱིས་བཀའ་
སྩལ་པ། ཀོ་ཤི་ཀ། རྡོ་རྗེ་འདི་ནི་ལྕི་སྟེ། ཀཽ་ཤི་ཀ། གལ་ཏེ་གསང་བ་པའི་བདག་པོ་
ལག་ན་རྡོ་རྗེས། རྡོ་རྗེ་འདི་རྡོ་རྗེའི་རང་བཞིན་གྱི་ཁོར་ཡུག་གི་རི་ལ་བསྣུན་ན། དེ་ཡང་
དཔེར་ན་ཕུབ་མ་སྦར་གང་གཏོར་བ་བཞིན་དུ་རྣམ་པར་འཐོར་ཏེ། ཀོ་ཤི་ཀ། རྡོ་རྗེ་
འདིའི་སྟོབས་ཀྱི་ཤུགས་ནི་དེ་ཙམ་མོ། །དེ་ནས་ལྷའི་དབང་པོ་བརྒྱ་བྱིན་གྱིས། ཚེ་དང་
ལྡན་པ་མོའུ་གལ་གྱི་བུ་ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་མོའུ་གལ་གྱི་བུ་
ཆེན་པོ། ཁྱོད་བཅོམ་ལྡན་འདས་ཀྱི་ཉན་ཐོས་རྣམས་ཀྱི་ནང་ན་རྫུ་འཕྲུལ་དང་ལྡན་པའི་
མཆོག་ཏུ་བསྟན་པ་ཡིན་ན། རྡོ་རྗེ་འདི་སའི་སྟེང་འདི་ནས་ཐེག་ཅིག ། 
དེ་ནས་ཚེ་དང་ལྡན་པ་མོའུ་གལ་གྱི་བུ་ཆེན་པོས་འདི་སྙམ་དུ་བསམས་ཏེ། གལ་ཏེ་
བདག་གིས་ལྷ་དང་བཅས་པའི་འཇིག་རྟེན་འདིའི་མདུན་དུ་རྡོ་རྗེ་འདི་གདེག་མ་ནུས་ན་ནི།
བདག་ལ་དབང་ཟ་བར་འགྱུར་རོ་སྙམ་ནས། དེས་དེ་འདྲ་བའི་སྟོབས་ཀྱི་ཤུགས་ཀྱིས་
རྡོ་རྗེ་དེ་ལ་བཟུང་བ་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་

རྣམ་པ་དྲུག་ཏུ་གཡོས། རབ་ཏུ་གཡོས་ཏེ། ཆུ་ཡང་གནམ་དུ་བརྒལ་ཅིང་རྒྱ་མཚོ་ཐམས་
ཅད་འཁྲུགས་ཀྱང་། རྡོ་རྗེ་དེ་ལ་བསྐྱོད་པའམ། བསྐུལ་བར་མ་ནུས་སོ། །དེ་ནས་ཚེ་དང་
ལྡན་པ་མོའུ་གལ་གྱི་བུ་ཆེན་པོ་ངོ་མཚར་དུ་གྱུར་ནས། བཅོམ་ལྡན་འདས་ཀྱི་ཞབས་
གཉིས་ལ་མགོ་བོས་ཕྱག་འཚལ་ཏེ། འདི་སྐད་ཅེས་གསོལ་ཏོ། །བཅོམ་ལྡན་འདས།
བདག་བཅོམ་ལྡན་འདས་ཀྱི་ཉན་ཐོས་ཀྱི་ནང་ན་རྫུ་འཕྲུལ་དང་ལྡན་པའི་མཆོག་ཏུ་
བསྟན་པ་ལགས་ཏེ། བཅོམ་ལྡན་འདས། བདག་དེ་ལྟར་རྫུ་འཕྲུལ་ཆེ་ཞིང་དེ་ལྟར་
དབང་ཆེ་བར་གྲགས་ལ། དེ་ལྟར་མཐུ་ཆེ་བ་ལགས་ཏེ། བཅོམ་ལྡན་འདས། བདག་
གང་གི་ཚེ་འཚལ་ན། རྒྱ་མཚོ་ཆེན་པོ་བཞིའི་ཆབ་ཀྱི་ཕུང་པོ་ལག་མཐིལ་གཅིག་ཏུ་
འཇུག་གོ །བཅོམ་ལྡན་འདས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
ཡང་དཔེར་བགྱི་ན་མི་ལ་ལ་ཞིག་གིས་ཀར་ཤ་པ་ན་གཅིག་མཛུབ་མོའི་རྩེ་མོས་བསྒྲེ་བ་
ཟློག་པ་དེ་བཞིན་དུ། བདག་གིས་བསྒྲེ་བ་ཟློག་གོ །བཅོམ་ལྡན་འདས། ཉི་མ་དང་ཟླ་བ་
འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ་མཆི་བ་ཡང་བདག་གིས་ཐོགས་པར་བགྱིད་དོ། །
རིའི་རྒྱལ་པོ་རི་རབ་ཀྱང་ལག་པ་ཡ་གཅིག་གིས་བླངས་ཏེ་ཚངས་པའི་འཇིག་རྟེན་གྱི་བར་
དུ་འཕེན་ཏོ། །བཅོམ་ལྡན་འདས། བདག་གིས་ཀླུའི་རྒྱལ་པོ་དགའ་བོ་དང་ཉེ་དགའ་བོ་དེ
དག་གཉིས་ཀྱང་བཏུལ་ཏོ། །བཅོམ་ལྡན་འདས། བདག་འཇིག་རྟེན་གྱི་ཁམས་འོད་ཟེར་
ཅན་དུ་ཡང་མཆིས། བདག་གིས་རི་རབ་ཙམ་གྱི་ཁམས་དེ་དག་ཀྱང་འཚལ་ན། བཅོམ་
ལྡན་འདས། བདག་གིས་རྡོ་རྗེ་འདི་ལྟར་ཆུང་བ་འདི་བསྐྱོད་པའམ། བསྒྲལ་པའི་རྔོ་ཡང་
མ་ཐོག་པ་འདི། བཅོམ་ལྡན་འདས། བདག་རྫུ་འཕྲུལ་གྱི་སྟོབས་དེ་ལས་ཡོངས་སུ་
ཉམས་པའམ་གཅིག་ཏུ་མ་གྱུར་ལགས་སམ། བཅོམ་ལྡན་འདས་ཀྱིས་བཀའ་སྩལ་པ།
མོའུ་གལ་གྱི་བུ་ཆེན་པོ། ཁྱོད་རྫུ་འཕྲུལ་གྱི་སྟོབས་དེ་ལས་ཡོངས་སུ་ཉམས་པ་ནི་མེད་

མོད་ཀྱི། བྱང་ཆུབ་སེམས་དཔའི་སྟོབས་ཀྱི་བྱིན་གྱིས་བརླབས་འདི། ཉན་ཐོས་དང་རང་
སངས་རྒྱས་ཐམས་ཅད་ཀྱིས་ཀྱང་རྣམ་པར་དཀྲུག་པར་མི་ནུས་ན། སེམས་ཅན་གཞན་
དག་གིས་ལྟ་སྨོས་ཀྱང་ཅི་དགོས། མོའུ་གལ་གྱི་བུ། སངས་རྒྱས་ཀྱི་ཞིང་གངྒཱའི་ཀླུང་གི་
བྱེ་མ་སྙེད་དག་ན། རིའི་རྒྱལ་པོ་རི་རབ་ཡོད་པ་རྣམས་ནི་བསྐྱོད་པའམ་བསྒུལ་པར་ནུས་
ཀྱི། རྡོ་རྗེ་འདི་ནི་ས་ཕྱོགས་འདི་ནས་བསྐྱོད་པའམ་བསྒུལ་བར་མི་ནུས་སོ། །ཚེ་དང་
ལྡན་པ་མོའུ་གལ་གྱི་བུ་ཆེན་པོས་གསོལ་པ། བཅོམ་ལྡན་འདས། འདི་ལྟར་རྡོ་རྗེ་འདི་
འཆང་བའི་གསང་བའི་བདག་པོ་ལག་ན་རྡོ་རྗེ་ནི་སྟོབས་ཆེ་བ་ལགས་སོ། །བཅོམ་ལྡན་
འདས་ཀྱིས་བཀའ་སྩལ་པ། མོའུ་གལ་གྱི་བུ། སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་ན་རི་རབ་ཇི་སྙེད་ཡོད་པ་དེ་དག་ཐམས་ཅད་རི་གཅིག་ཏུ་གྱུར་ཀྱང་། དེ་ནི་
གདེགས་པར་ནུས་ཀྱི་རྡོ་རྗེ་འདི་ནི་གདེག་པར་མི་ནུས་སོ། །དེ་ནས་གནས་བརྟན་མོའུ་
གལ་གྱི་བུ་ཆེན་པོ་ངོ་མཚར་དུ་གྱུར་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས། འདི་ལྟར་རྡོ་རྗེ་འདི་འཆང་བའི་གསང་བ་པའི་བདག་པོ་ལག་ན་རྡོ་
རྗེ་འདི་ནི་སྟོབས་ཀྱི་ཤུགས་ཆེན་པོ་དང་ལྡན་པ་ལགས་ཏེ། ངོ་མཚར་ཏེ། བཅོམ་ལྡན་
་འདས། ཅི་ལགས་གསང་བ་པའི་བདག་པོ་ལག་ན་རྡོ་རྗེའི་སྟོབས་དེ་ཕ་མ་ལས་གྱུར་བ་
ལགས་སམ་འོན་ཏེ་རྫུ་འཕྲུལ་གྱི་སྟོབས་ལགས། བཅོམ་ལྡན་འདས་ཀྱིས་བཀའ་སྩལ་
པ། མོའུ་གལ་གྱི་བུ། ཕ་མ་ལས་གྱུར་པའི་སྟོབས་དེ་ནི་གང་ཅི་ཡང་རུང་སྟེ། འཇུག་པ་
ཙམ་དུ་མིང་བསྟན་པར་ཟད་དོ། །གལ་ཏེ་བྱང་ཆུབ་སེམས་དཔའ་རྣམས་ཀྱི་རྫུ་འཕྲུལ་གྱི་
སྟོབས་དེ་མ་ལུས་པར་བསྟན་ན་ལྷ་དང་བཅས་པའི་འཇིག་རྟེན་མྱོས་མྱོས་པོར་འགྱུར་
རོ། །དེ་ནས་བཅོམ་ལྡན་འདས་ཀྱིས་གླང་པོ་ཆེའི་ལྟ་སྟངས་ཀྱིས་ཕྱོགས་ཐམས་ཅད་དུ་
ཀུན་ཏུ་གཟིགས་ཏེ་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་

ཏོ། །གསང་བ་པའི་བདག་པོ། ཁྱོད་ཀྱིས་རྡོ་རྗེ་འདི་སའི་སྟེང་འདི་ནས་ཐེག་ཅིག ། ོ
དེ་ནས་གསང་བ་པའི་བདག་པོ་ལག་ན་རྡོ་རྗེས་དེའི་ཚེ་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་གཡོས་པར་བྱས་ནས། སའི་སྟེང་དེ་ནས་རྡོ་རྗེ་དེ་ལག་པ་
གཡོན་པས་བླངས་ཏེ་སྟེང་གི་བར་སྣང་དུ་འཕངས་ནས། དེས་དེ་བར་སྣང་ལ་ལན་
བདུན་བསྐོར་ཏེ་ལག་པ་གཡས་པར་བཞག་གོ །དེ་མཐོང་བ་ན་ཐམས་ཅད་དང་ལྡན་
པའི་འཁོར་ངོ་མཚར་དུ་གྱུར་ཏེ། ཐལ་མོ་སྦྱར་ནས་གསང་བ་པའི་བདག་པོ་ལག་ན་རྡོ་
རྗེ་ལ་ཕྱག་འཚལ་ཏེ། འདི་ལྟར་རྡོ་རྗེ་འདི་འཆང་བས། གསང་བ་པའི་བདག་པོ་ལག་ན་རྡོ་
རྗེ་ཇི་ཙམ་དུ་སྟོབས་ཀྱི་ཤུགས་དང་ལྡན་པ་ནི་ངོ་མཚར་ཏོ། །བཅོམ་ལྡན་འདས། སེམས་
ཅན་ཐམས་ཅད་ཀྱང་འདི་ལྟ་བུའི་སྟོབས་དང་ལྡན་པར་གྱུར་ཅིག་ཅེས་སྨྲས་སོ། །ཞེས་
གསུངས་པ་ལྟར་རོ། །དཔལ་ཕྱག་ན་རྡོ་རྗེ་བསྐལ་པ་བཟང་པོ་འདི་ལ་འབྱོན་པའི་སངས་
རྒྱས་སྟོང་པོ་ཐམས་ཅད་ཀྱི་བསྟན་པ་བསྲུང་བ་པོ་དང་། བསྟན་པ་སྡུད་པ་པོར་མངའ་
གསོལ་བ་ནི་གསང་བ་བསམ་གྱིས་མི་ཁྱབ་པའི་མདོ་ལས། བསྐལ་པ་བཟང་པོ་འདི་ལ་
འབྱོན་པའི་སངས་རྒྱས་སྟོང་པོ་འདི་དག་འཁོར་ལོས་བསྒྱུར་བའི་རྒྱལ་པོ་ཡུལ་འཁོར་སྲུང་
གི་སྲས་སུ་འཁྲུངས་པའི་ཚེ་རང་གིས་སངས་རྒྱས་ཀྱི་ཞིང་བཟུང་བ་ན་དང་པོ་འཁོར་བ་
འཇིག་ནས་ཐ་མ་མོས་པ་སྣང་མཛད་ཀྱི་བར་སྟོང་པོ་དེས་རང་རང་གི་ཞིང་བཟུང་ཞིང་
སྨོན་ལམ་བཏབ་ནས་བཙུན་མོ་མ་སྨད་མའི་པང་པ་ནས་རྫུས་ཏེ་སྐྱེས་པའི་ཁྱེའུ་ཆོས་
སེམས་ཀྱིས་བདག་ནི་ཁྱེད་ཅག་སྟོང་པོ་ཐམས་ཅད་ཀྱི་བསྟན་པ་བསྲུང་ཕྱིར་ལག་ན་རྡོ་
རྗེར་གྱུར་ཏེ་བསྟན་པ་བསྲུང་བ་དང༌། དེ་བཞིན་གཤེགས་པའི་གསང་བ་ཐམས་ཅད་
འཛིན་པ་དང༌། སངས་རྒྱས་ཀྱི་ཆོས་ཐམས་ཅད་འཛིན་པར་གྱུར་ཅིག །ཅེས་སྨོན་ལམ་
བཏབ་ཅིང་དེ་ལྟར་དུ་འགྱུར་བར་གསུངས་པ་ལྟར་རོ། །དཔལ་ཕྱག་ན་རྡོ་རྗེ་སངས་

རྒྱས་ཐམས་ཅད་ཀྱི་བསྟན་པ་བསྲུང་བ་པོར་བྱིན་གྱིས་བརླབས་པ་ནི། སྟོན་པས་ཕྱག་
རྡོར་དབང་བསྐུར་བའི་རྒྱུད་གསུང་པའི་ཚེ་ཕྱོགས་བཅུའི་སངས་རྒྱས་ཐམས་ཅད་གཞལ་
ཡས་ཁང་ཆེན་པོར་གདན་འཛོམ་ནས་རྒྱལ་བ་ཀུན་གྱི་འཕྲིན་ལས་ནུས་པ་རྣམས་རྡོ་རྗེར་
བྱིན་གྱིས་བརླབས་ནས་དཔལ་ཕྱག་ན་རྡོ་རྗེའི་ཕྱག་ཏུ་གཏད་ཅིང་། དེའི་ཚེ་བཅོམ་ལྡན་
འདས་ཤཱཀྱ་ཐུབ་པས་ཀྱང་བྱང་ཆུབ་སེམས་དཔའ་ལག་ན་རྡོ་རྗེ་ལ་བཀའ་སྩལ་པ། རིགས་
ཀྱི་བུ། དེ་བཞིན་གཤེགས་པ་ཐམས་ཅད་ཀྱིས་དཀྱིལ་འཁོར་གྱི་འཁོར་ལོས་བསྒྱུར་བ་
ཆེན་པོའི་རྡོ་རྗེའི་དཀྱིལ་འཁོར་ཆེན་པོར་ལག་ཏུ་རྡོ་རྗེ་དབང་བསྐུར་བས་ཁྱོད་དབང་
བསྐུར་ཏོ། །ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་དུ་མ་ལས་བྱས་པའི་རྡོ་རྗེ་ཁྱོད་ལ་
བྱིན་ནོ། །འཁོར་ལོས་བསྒྱུར་པའི་རྒྱལ་པོ་ཆེན་པོའི་རྡོ་རྗེས་ཁྱོད་བྱིན་གྱིས་བརླབས་
སོ། །རྡོ་རྗེའི་སྙིང་པོ་ཐམས་ཅད་ཁྱོད་ལ་བསྟན་ཏོ། །དེ་བཞིན་གཤེགས་པ་ཐམས་ཅད་
ཀྱིས་ཁྱོད་ལ་བསྟན་པ་ཐམས་ཅད་ཀྱི་དོན་བྱ་བ་དང་། བསྲུང་བར་གནང་ངོ་། ཁྱོད་
ཀྱི་སྔོན་གྱི་སྨོན་ལམ་ཆེན་པོ་ཡོངས་སུ་རྫོགས་སོ། །རིགས་ཀྱི་བུ། རང་གི་རྫུ་འཕྲུལ་གྱི་
ཆོ་འཕྲུལ་ངེས་པར་སྟོན་ཅིག་ཅེས་ཕྱག་ན་རྡོ་རྗེ་སངས་རྒྱས་ཐམས་ཅད་ཀྱིས་བསྟན་པ་
བསྲུང་བ་བོ་དང་། བསྟན་པ་སྡུད་པ་པོར་བྱིན་གྱིས་བརླབ་ཚུལ་རྒྱས་པར་གསུངས་པ་
ལྟར་རོ། །
གསུམ་པ་དེའི་གྲོགས་རྣམས་ཀྱི་ཡོན་ཏན་བརྗོད་པ་ལ་གཉིས། གསང་བའི་བདག་
པོས་སྟོན་པ་ཐུབ་པའི་དབང་པོ་ལ་མཚན་ཡང་དག་པར་བརྗོད་པའི་རྒྱུད་འདི་གསུང་བར་
གསོལ་བ་འདེབས་པའི་ཚེ་གྲོགས་ཇི་ཙམ་ཡོད་བསྟན་པ་དང་། དེ་དག་གི་ཡོན་ཏན་
བརྗོད་པའོ། །དང་པོ་ནི། ཁྲོ་གཉེར་རིམ་པར་ལྡན་ལ་སོགས། །ལག་ན་རྡོ་རྗེ་མཐའ་
ཡས་པ། །ཞེས་གསུངས། དོན་ནི། དཔལ་ཕྱག་ན་རྡོ་རྗེས་སྟོན་པ་ལ་རྒྱུད་འདི་གསུང་

པར་གསོལ་བ་འདེབས་པའི་ཚེ་གྲོགས་སམ་འཁོར་ཁྲོ་བོ་ཆེན་པོ་ཁྲོ་གཉེར་རིམ་པར་
ལྡན་པ་དང་། ཁྲོ་བོ་ཆེན་པོ་གཞན་གྱིས་མི་ཐུབ་པ་སོགས་ཁྲོ་བོའི་དབང་པོ་ལྔ་བརྒྱ་
དང་། ཁྲོ་བོའི་དབང་པོ་རེ་རེ་ལ་ཡང་འཁོར་ཁྲོ་བོ་བརྒྱ་ཕྲག་མང་པོ་དང་བཅས་ཁྲོ་བོ་
ལག་ན་རྡོ་རྗེ་ཐོགས་པ་མཐའ་ཡས་པ་དང༌། འོག་ནས། སྣ་ཚོགས་གཞན་དང་ལྷན་ཅིག་
ཏུ། །ཞེས་འབྱུང་བ་ལྟར་ལྷ་དང་མི་དང་ལྷ་མ་ཡིན་དང་། ཀླུ་དང་གནོད་སྦྱིན་དང་དྲི་ཟ་དང་
གྲུལ་བུམ་ལ་སོགས་པ་སྔགས་ཀྱི་དཀྱིལ་འཁོར་ཆེན་པོར་དབང་བསྐུར་བ་ཐོབ་བའི་གདུལ་
བྱ་བགྲང་བ་ལས་འདས་པ་དང་ལྷན་ཅིག་ཏུ་སྟོན་པ་ལ་ཞུས་སོ། ། ཌ་
གཉིས་པ་དེ་དག་གི་ཡོན་ཏན་བརྗོད་པ་ནི། དཔའ་བོ་གདུལ་དཀའ་འདུལ་བ་
པོ། །འཇིགས་སུ་རུང་དང་དཔའ་བྱད་ཅན། །རྡོ་རྗེ་རྩེ་མོ་རབ་འཕྲོ་བ། །རང་གི་ལག་
གིས་གསོར་བྱེད་པ། །སྙིང་རྗེ་ཆེ་དང་ཤེས་རབ་དང༌། །ཐབས་ཀྱིས་འགྲོ་དོན་བྱེད་
པའི་མཆོག །དགའ་མགུ་རངས་པའི་བསམ་པ་ཅན། ཁྲོ་བོའི་ལུས་ཀྱི་གཟུགས་ལྡན་
པ། །སངས་རྒྱས་འཕྲིན་ལས་བྱེད་པའི་མགོན། །ལུས་བཏུད་རྣམས་དང་ལྷན་ཅིག་ཏུ། །
ཞེས་གསུངས། དོན་ནི། ཁྲོ་བོ་ཆེན་པོ་དེ་དག་ཡེ་ཤེས་ཀྱི་སྟོབས་ཀྱིས་ཉོན་མོངས་པ་
བཅོམ་ཞིང་བདུད་དང་ཕས་རྒོལ་གྱིས་བརྫི་བར་མི་ནུས་པའི་དཔའ་བོ་ཆེན་པོ་ཤ་སྟག་
ཡིན་པ་དང་། གདུལ་བྱའི་དོན་དུ་ཁྲོ་བོའི་གཟུགས་བསྟན་ཏེ་གདུལ་བྱ་མ་རུངས་པ་
གདུལ་དཀའ་བ་རྣམས་འདུལ་བ་པོ་ཡིན་པ་དང་། དྲག་པོའི་འཕྲིན་ལས་མཛད་ཕྱིར་སྐུ་ལ་
སྦྲུལ་དང་རུས་པའི་རྒྱན་གྱིས་བརྒྱན་ཅིང་དབུ་སྐྲ་ཁམ་སེར་གྱེན་དུ་འཛིངས་ལ་མེ་སྟག་འཕྲོ་
བ་དང་། ཞལ་མཆེ་བ་གཙིགས་ཤིང་བསྡིགས་པའི་གད་མོ་སྒྲོག་པ་སོགས་འཇིགས་སུ་རུང་
བ་དང༌། དཔའ་བོའི་ཆ་བྱད་ཅན་རྡོ་རྗེ་རྩེ་མོ་ལྔ་ཕ་མེ་འོད་རབ་ཏུ་འཕྲོ་བ་རང་གི་ལག་
གིས་བཟུང་སྟེ་ཡང་དང་ཡང་དུ་གནམ་དུ་བཏེག་སྟེ་གསོར་བར་བྱེད་པ་དང་། མ་རུངས་པ་

འདུལ་ཕྱིར་དྲག་པོའི་ལས་མཛད་པ་དེ་ཡང་ཞེ་སྡང་གི་བསམ་པ་ཅན་མིན་པར་འགྲོ་བ་
ཉམ་ཐག་པ་མ་བཟོད་པའི་སྙིང་རྗེ་ཆེ་བ་དང༌། གནས་ལུགས་རྟོགས་པའི་ཤེས་རབ་
དང་ཐབས་མཁས་ཀྱིས་འགྲོ་བའི་དོན་བྱེད་པའི་མཆོག་ཏུ་གྱུར་པ་དང༌། རང་ཡལ་བར་
དོར་ནས་འགྲོ་བའི་དོན་འབའ་ཞིག་བྱེད་པ་དང་། འགྲོ་བའི་དོན་དང་བསྟན་པ་བསྲུང་བ་
ལ་དགའ་ཞིང་མགུ་ལ་རངས་པའི་བསམ་པ་ཅན། གར་གྱི་ཉམས་དགུ་དང་ལྡན་ཞིང་
ཁྲོ་བོའི་ལུས་ཀྱི་གཟུགས་དང་ལྡན་པ་སངས་རྒྱས་ཀྱི་འཕྲིན་ལས་འབའ་ཞིག་བྱེད་པ་
མགོན་པོ་ཕྱག་ན་རྡོ་རྗེ་དང་སྤྱོད་པ་མཐུན་པར་སྟོན་པ་ཐུབ་པའི་དབང་པོའི་སྤྱན་སྔར་
ལུས་བཏུད་དེ་འདུད་པའི་ཚུལ་གྱིས་གནས་པ་རྣམས་ཏེ་དེ་རྣམས་དང་དཔལ་ཕྱག་ན་རྡོ་
རྗེ་ལྷན་ཅིག་ཏུ་གནས་སོ། ། 
བཞི་པ་གསང་བདག་འཁོར་བཅས་ཀྱིས་རྒྱུད་འདི་ཞུ་བའི་ཚེ་སྟོན་པ་ལ་གུས་
འདུད་ཇི་ལྟར་མཛད་པ་ནི། དེ་བཞིན་གཤེགས་པ་བཅོམ་ལྡན་འདས། །རྫོགས་སངས་
རྒྱས་ལ་ཕྱག་འཚལ་ནས། །ཐལ་མོ་སྦྱར་བར་བྱས་ནས་ནི། །སྤྱན་སྔར་འདུག་སྟེ་འདི་
སྐད་གསོལ། །ཞེས་གསུངས། དོན་ནི། གསང་བདག་ཕྱག་ན་རྡོ་རྗེ་འཁོར་དང་བཅས་
པས་སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཤཱཀྱ་ཐུབ་པ་ལ་ལུས་ཐམས་ཅད་ས་ལ་ཕབ་པའི་ཕྱག་འཚལ་
ནས་མདུན་དུ་པུས་མོ་བཙུགས་ཐལ་མོ་སྦྱར་བར་བྱས་ནས་སྤྱན་སྔར་འདུག་སྟེ་འོག་ནས་
འབྱུང་བ་འདི་སྐད་དུ་གསོལ་བ་བཏབ་བོ། །འདི་ནི་བླ་མ་ལྔ་བཅུ་པ་ལས། མདུན་དུ་དུལ་
བར་འདུག་པ་དང༌། །གོས་སོགས་ཚུལ་ནི་བསྡམ་པ་དང་། །པུས་བཙུགས་ཐལ་མོ་སྦྱར་
བྱས་ཏེ། །ཉན་སོགས་འདོད་པས་གསོལ་གསུམ་གདབ། །ཅེས་གསུངས་པ་ལྟར། ཕྱི་
རབས་ཀྱི་གདུལ་བྱ་རྣམས་ལ་རྡོ་རྗེ་སློབ་དཔོན་ལ་གསང་སྔགས་ཀྱི་ཆོས་ཞུ་བའི་ཚེ་གུས་

པ་ཆེན་པོ་བྱས་ཏེ་ང་རྒྱལ་དང་ཁྱད་གསོད་ཀྱི་དབང་དུ་མ་སོང་བར་བླ་མའི་སྤྱན་སྔར་
འདུག་ཚུལ་འདི་ལྟར་བྱ་དགོས་སོ་ཞེས་འདོམས་པའོ། །གཞུང་འདི་དག་ལ་ཟབ་ལམ་
རིམ་པ་གཉིས་ཀྱི་ཉམས་ལེན་ལ་སྦྱོར་བའི་ནང་བཤད་ཁྱད་པར་ཅན་ཡོད་པ་རྣམས་ཀྱང་
ཤེས་པར་བྱས་ལ་ཡིད་ཆེས་ཀྱི་དད་པ་བསྐྱེད་པར་བྱའོ། ། 
ལྔ་པ་ཇི་ལྟར་ཞུས་པའི་ཚུལ་ལ་གསུམ། དགོས་པ་གང་གི་ཕྱིར་དུ་ཞུས་པ། དོན་
གང་ལས་བརྩམས་ཏེ་ཞུས་པ། རྒྱུད་འདི་གཟུང་བར་དམ་འཆའ་བའོ། །དང་པོ་ལ་གཉིས།
རང་དོན་གྱི་དགོས་པའི་ཕྱིར་དུ་ཞུས་པ་དང་། གཞན་དོན་གྱི་དགོས་པའི་ཕྱིར་དུ་ཞུས་
པའོ། །དང་པོ་ནི། ཁྱབ་བདག་བདག་ལ་སྨན་པ་དང༌། །བདག་དོན་བདག་ལ་ཐུགས་
བརྩེའི་ཕྱིར། །སྒྱུ་འཕྲུལ་དྲ་བས་མངོན་རྫོགས་པའི། །བྱང་ཆུབ་ཅི་ནས་བདག་ཐོབ་
མཛོད། །ཅེས་གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་པའི་
དབང་པོ་ལ༌ཁྱབ༌བདག༌ཅེས༌བོས་ཏེ་བདག་ལ་སྨན་པ་སྟེ་ཕན་པ་དང་། བདག་གིས་
མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་བྱ་བར་འདོད་པ་ཇི་ལྟར་སྨོན་པ་ལྟར་
འགྲུབ་པའི་ཕྱིར་བདག་ལ་ཐུགས་བརྩེ་བར་དགོངས་ནས་སེམས་ཅན་ཐམས་ཅད་ཀྱི་
དོན་དུ་སྒྱུ་འཕྲུལ་དྲ་བའི་རྒྱུད་ལས་གསུངས་པའི་སྔགས་ཀྱི་ལམ་གྱི་རིམ་པས་མྱུར་བ་མྱུར་
བར་མངོན་པར་རྫོགས་པར་བྱང་ཆུབ་བླ་ན་མེད་པའི་ཆོས་སྐུ་ཐོབ་པའི་ཕྱིར་དུ་བྱང་ཆུབ་
དེ་ཐོབ་པའི་ཐབས་དམ་པ་རྗེ་བཙུན་འཇམ་པའི་དབྱངས་ཀྱི་དོན་དམ་པའི་མཚན་ཡང་
དག་པར་བརྗོད་པ་ཅི་ནས་ཀྱང་གསུང་བར་མཛོད་ཅེས་ཞུས་སོ། །འདི་ནི་རང་དོན་
ཆོས་སྐུ་དོན་གཉེར་གྱི་བསམ་པའི་སྒོ་ནས་ཞུས་པའོ། །སྟོན་པ་ཐུབ་པའི་དབང་པོ་ལ་
ཁྱབ་བདག་ཅེས་བརྗོད་པ་ནི་མཁའ་ཁྱབ་ཀྱི་སེམས་ཅན་རྣམས་གདུལ་བར་བྱ་བའི་ཕྱིར་
རིགས་ལྔས་བསྡུས་པའི་ཞི་བ་དང་ཁྲོ་བོའི་དཀྱིལ་འཁོར་མཁའ་ཁྱབ་ཏུ་སྤྲོ་བ་ཐམས་ཅད་ཀྱི་

མཚན་བརྗོད་འགྲེལ་པ་བྱན་རླབས་ཆར་རྒྱུན་མྱུར་དུ་འབབས་བྱད་ལས་ལའུ་དང་པའི་རྣམ་བཤད།
བདག་པོ་ཡིན་པས་ཁྱབ་བདག་ཅེས་བརྗོད། ཡང་ན་མཁྱེན་པས་ཤེས་བྱ་ཐམས་ཅད་
ལ་ཁྱབ་ཅིང་ཐུགས་རྗེས་འགྲོ་བ་ཐམས་ཅད་ལ་ཁྱབ་པར་མཛད་པ་པོ་ཡིན་པས་ན་ཁྱབ་
གཉིས་པ་གཞན་དོན་གྱི་དགོས་པའི་ཕྱིར་ཞུས་པ་ནི། ཉོན་མོངས་པས་ནི་སེམས་
དཀྲུགས་ཤིང་། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་སྨན་པ་དང་། །བླ་
མེད་འབྲས་བུ་ཐོབ་བྱའི་ཕྱིར། །ཞེས་གསུངས། དོན་ནི། གསང་བདག་འཁོར་བཅས་
ཀྱིས་སྟོན་པ་ཐུབ་པའི་དབང་པོ་ལ་མཁའ་ཁྱབ་ཀྱི་སེམས་ཅན་འདི་རྣམས་ཐོག་མ་མེད་
པ་ནས་འདོད་ཆགས་ལ་སོགས་པའི་ཉོན་མོངས་པས་སེམས་དཀྲུགས་ཏེ་རང་དབང་
མེད་པར་ལས་བསགས་ནས་སྡུག་བསྔལ་བརྒྱུད་མར་མྱོང་ཞིང་། ཤེས་བྱའི་གནས་
ལུགས་ལ་རྨོངས་པའི་བག་ཆགས་མི་ཤེས་པ་གཉིས་སྣང་འཁྲུལ་པའི་འདམ་དུ་བྱིང་སྟེ་
རང་དབང་མེད་པའི་སེམས་ཅན་འདི་ཀུན་ལ་སྨན་པ་སྟེ་འཕྲལ་དང་ཕུགས་སུ་ཕན་པ་
དང་། ལྷག་པར་སེམས་ཅན་འདི་རྣམས་བྱང་ཆུབ་ལ་འགོད་པའི་ཕྱིར་འབྲས་བུ་བླ་ན་
མེད་པ་རྫོགས་པའི་བྱང་ཆུབ་མྱུར་དུ་ཐོབ་པར་བྱ་བའི་ཕྱིར་བྱང་ཆུབ་སྒྲུབ་པའི་མྱུར་
ལམ་མཚན་ཡང་དག་པར་བརྗོད་པ་གསུང་དུ་གསོལ་ཞེས་གསོལ་བ་བཏབ་པའོ།
འདི་ནི་གཞན་དོན་གཟུགས་སྐུ་དོན་གཉེར་གྱི་སྒོ་ནས་ཞུས་པ་ཡིན་ལ། གཞུང་སྔ་ཕྱི་
འདི་གཉིས་ཀྱི་དོན་ལེགས་པར་དཔྱོད་ཤེས་ན་རྗེ་བཙུན་བྱམས་པ་མགོན་པོས། སེམས་
བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་བྱང་ཆུབ་
ཀྱི་སེམས་མཚན་ཉིད་ཚང་བ་ལ་གཞན་དོན་དོན་གཉེར་དང་བྱང་ཆུབ་དོན་གཉེར་
གཉིས་ཀ་དགོས་པར་གསུངས་པའི་གནད་རྣམས་ལ་ངེས་པ་རྙེད་པར་འགྱུར་ཞིང་
གསང་སྔགས་བླ་མེད་ཀྱི་ལམ་ལ་སྒྲུབ་པ་སྙིང་པོར་བྱེད་པ་ལ་བྱང་ཆུབ་ཀྱི་སེམས་རིན་

པོ་ཆེ་ལམ་གྱི་སྲོག་ཏུ་དགོས་པའང་ཤེས་པར་འགྱུར་རོ། །
གཉིས་པ་དོན་གང་ལས་བརྩམས་ཏེ་ཞུས་པ་ལ་བཞི། རྒྱུད་གསུང་པ་པོ་སྟོན་པ་
ཐུབ་པའི་དབང་པོའི་ཡོན་ཏན་བརྗོད་པ། གང་ཞུ་བའི་ཆོས་ངོས་གཟུང་བ། ཆོས་དེའི་
ཆེ་བ་བརྗོད་པ། ཇི་ལྟར་ཞུས་ཚུལ་དངོས་སོ། །དང་པོ་ནི། རྫོགས་པའི་སངས་རྒྱས་
བཅོམ་ལྡན་འདས། །འགྲོ་བའི་བླ་མ་སྟོན་པ་པོ། །དམ་ཚིག་ཆེན་པོ་དེ་ཉིད་མཁྱེན། །
དབང་པོ་བསམ་པ་མཁྱེན་མཆོག་གིས། །ཞེས་གསུངས། དོན་ནི། སྟོན་པ་ཐུབ་པའི་
དབང་པོ་ནི་དང་པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་
གསུམ་དུ་ཚོགས་བསགས། མཐར་ཚོགས་གཉིས་མཐར་ཕྱིན་ནས་འོག་མིན་དུ་ལོངས་
སྤྱོད་རྫོགས་སྐུའི་གོ་འཕང་མངོན་དུ་མཛད་དེ་སྙིགས་མའི་འགྲོ་བ་རྣམས་ཀྱི་མགོན་དུ་
ཞིང་འདིར་བྱོན་ནས་སངས་རྒྱ་བའི་ཚུལ་བསྟན་ཏེ་ཆོས་ཀྱི་འཁོར་ལོ་བསྐོར་བར་མཛད་
པ་བསྟན་པ་འདིའི་བདག་པོ་རྫོགས་པའི་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་
ཞེས་ས་གསུམ་ན་ཡོངས་སུ་གྲགས་པ་ལྷ་དང་བཅས་པའི་འགྲོ་བའི་བླ་མ་ཁམས་གསུམ་
འཁོར་བར་འཁྱམས་པའི་འགྲོ་བ་རྣམས་ལ་མཐོ་རིས་དང་ཐར་པ་དང་ཐམས་ཅད་མཁྱེན་
པའི་ལམ་སྟོན་པ་པོ། ཁྱད་པར་སྙིགས་དུས་ཀྱི་ཚེ་ཐུང་གཅིག་ལ་ཟུང་འཇུག་སྒྲུབ་པའི་
ཐབས་མཆོག་བླ་མེད་རྡོ་རྗེ་ཐེག་པའི་ཉེ་ལམ་དབང་དམ་ཚིག་ལྷ་སྐུ་ཕྱག་རྒྱ་ཆེན་པོ་
སོགས་རིམ་པ་གཉིས་ཀྱི་དེ་ཉིད་མཁྱེན་ནས་གསུང་བ་པོ་མཁའ་ཁྱབ་ཀྱི་སེམས་ཅན་
རྣམས་ཀྱི་དབང་པོ་དང་བསམ་པ་དང་བག་ལ་ཉལ་མཁྱེན་ནས་རང་རང་གི་སྐལ་བ་
དང་འཚམ་པར་ཆོས་གསུང་བར་མཛད་པ་སྟོན་པ་མཆོག་གིས་འཕགས་པ་འཇམ་དཔལ་
གྱི་མཚན་ཡང་དག་པར་བརྗོད་པ་བཤད་དུ་གསོལ་ཞེས་པའོ། །གཉིས་པ་གང་ཞུ་བའི་
ཆོས་ངོས་གཟུང་བ་ནི། བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་ཆེན་པོ་ཚིག་གི་

ཁྱད་ལས་ལའུ་དང་པའརྣམ་བཤད།མཚན་བརྗོད་འགྲལ་པ་བྱུན་རླབས་ཆར་རྒྱུན་
བདག །ཡེ་ཤེས་སྐུ་སྟེ་རང་བྱུང་བ། །འཇམ་དཔལ་ཡེ་ཤེས་སེམས་དཔའ་ཡི། །མིང་ནི་
ཡང་དག་བརྗོད་པའི་མཆོག །ཅེས་གསུངས། དོན་ནི། འདིར་གསང་བདག་འཁོར་
བཅས་ཀྱིས་སྟོན་པ་ཐུབ་པའི་དབང་པོ་ལ་གང་ཞུ་བར་བྱ་བའི་ཆོས་ནི་སངས་རྒྱས་བཅོམ་
ལྡན་འདས་རྣམས་ཀྱི་ཡེ་ཤེས་གཅིག་ཏུ་བསྡུས་པའི་སྐུ། སངས་རྒྱས་ཀྱི་གཙུག་ཏོར་ལྟར་
ལྟ་དཀའ་ཞིང་མཐོང་དཀའ་བ། ཐོས་ཤིང་མཐོང་ན་དོན་ཆེན་པོ་བྱེད་པ་ཚིག་གི་བདག་
གམ་ངག་གི་དབང་ཕྱུག་སྒྲ་རྟོག་གི་སྤྱོད་ཡུལ་ལས་འདས་པ་གཉིས་སུ་མེད་པའི་ཡེ་ཤེས་
རང་སྣང་གི་སྐུ། རང་བྱུང་སྟེ་རྡོ་རྗེའི་སྐུར་ཤར་བ་འཕགས་པ་འཇམ་དཔལ་ཡེ་ཤེས་སེམས་
དཔའི་མིང་སྟེ་དོན་དམ་པའི་མཚན་ཡང་དག་པར་བརྗོད་པའི་མཆོག་འདིའོ། །
གསུམ་པ་ཆོས་དེའི་ཆེ་བ་བརྗོད་པ་ནི། དོན་ཟབ་དོན་ནི་རྒྱ་ཆེ་ཞིང༌། །དོན་ཆེན་
མཚུངས་མེད་རབ་ཞི་བ། །ཐོག་མ་བར་དང་མཐར་དགེ་བ། །ཞེས་གསུངས། དོན་ནི།
མཚན་ཡང་དག་པར་བརྗོད་པ་འདི་ནི། བརྗོད་བྱའི་དོན་ཟབ་ཅིང་བརྗོད་བྱའི་དོན་རྒྱ་
ཆེ་བ་སྟེ། མཚན་ཡང་དག་པར་བརྗོད་པའི་རྒྱུད་འདིས། སྤྱིར་ཐེག་པ་གསུམ་གའི་ལམ་
གྱི་གནད་རྣམས་སྟོན་ཞིང་། ཁྱད་པར་བླ་མེད་རྡོ་རྗེ་ཐེག་པའི་གསང་བ་ཟབ་མོ་རྣམས་
སྟོན་ལ། དེ་ཡང་ཕ་རྒྱུད་མ་རྒྱུད་གཉིས་ཀའི་ལམ་གྱི་གནད་རྣམས་སྟོན་པས་དོན་ཤིན་
ཏུ་རྒྱ་ཆེའོ། །མཚན་བརྗོད་འདིའི་དོན་རྟོགས་ན་སངས་རྒྱས་ཀྱི་ཉེ་ལམ་རྙེད་པར་འགྱུར་
བས་དོན་ཆེན་པོ་བླ་ན་མེད་པ་ཐོབ་ལ། རྒྱུད་འདི་རྒྱུད་ཐམས་ཅད་ཀྱི་བདག་པོར་
གསུངས་པས་མཚུངས་པ་མེད་ཅིང་འཁོར་བར་འཆིང་བྱེད་ཉོན་མོངས་བག་ཆགས་དང་
བཅས་པ་རབ་ཏུ་ཞི་བར་བྱེད་པ་ཐོག་མཐའ་བར་གསུམ་དུ་དགེ་བ་སྟེ་རྒྱུད་འདི་ལ་ཡིད་
ཆེས་ཀྱི་དད་པ་ཆེན་པོས་བཟུང་ཞིང་ཁ་ཏོན་དུ་བྱས་ཏེ་ཞུགས་ན་མདོ་སྔགས་གཉིས་ཀའི་
ལམ་གྱི་གནད་ལ་གོ་བ་རྙེད་བར་འགྱུར་བས་ཐོག་མར་དགེ་བ་དང༌། རྒྱུད་འདིའི་དོན་

ལ་ལེགས་པར་དཔྱད་ཅིང་བསམས་ན་ལམ་ཐུན་མོང་མིན་པ་ཟབ་ལམ་རིམ་པ་གཉིས་ཀྱི་
གནད་རྣམས་ལ་ངེས་པ་གཏིང་ཚུགས་པ་སྐྱེ་བས་བར་དུ་དགེ་བ་དང༌། ཇི་ལྟར་ངེས་པའི་
དོན་རྣམས་ཡིད་ལ་འདྲིས་པར་བྱས་ན་བླ་མེད་བྱང་ཆུབ་མྱུར་དུ་ཐོབ་པར་འགྱུར་བས་
ཚོ། 
བཞི་པ་ཇི་ལྟར་ཞུས་ཚུལ་དངོས་ནི། འདས་པའི་སངས་རྒྱས་རྣམས་ཀྱིས་གསུངས། །
མ་འོངས་རྣམས་ཀྱང་གསུང་འགྱུར་ལ།།ད་ལྟར་བྱུང་བའི་རྫོགས་སངས་རྒྱས། །ཡང་
མཐའ་མར་དགེ་བའོ། །
དང་ཡང་དུ་གསུང་བ་གང་། །རྒྱུད་ཆེན་སྒྱུ་འཕྲུལ་དྲ་བ་ལས། །རྡོ་རྗེ་འཆང་ཆེན་གསང་
སྔགས་འཆང་། །དཔག་མེད་རྣམས་ཀྱི་བཀའ་བཞིན་དུ། །གླུར་བླངས་གང་ལགས་བཤད་
དུ་གསོལ། །ཞེས་གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་
པའི་དབང་པོ་ལ་མཆོད་པ་ཚད་མེད་པས་མཆོད་ཅིང་ཕྱག་བཙལ་ནས་མཁའ་ཁྱབ་ཀྱི་
སེམས་ཅན་རྣམས་བླ་ན་མེད་པའི་བྱང་ཆུབ་ལ་འགོད་པའི་ཆེད་དུ་རྒྱུད་འདི་གསུང་བར་
གསོལ་བ་འདེབས་པའི་ཚེ་རང་ཉིད་སྙིང་རྗེས་དབང་མེད་དུ་བསྐུལ་བ་ཡིན་ཚུལ་དང་།
སངས་རྒྱས་ཐམས་ཅད་ལས་སྟོན་པ་ཐུབ་པའི་དབང་པོ་ཉིད་ཞིང་འདིའི་འགྲོ་བ་རྣམས་
ལ་ཐུགས་རྗེ་ཆེ་ཞེས་ཐུགས་རྗེ་བསྐུལ་བ་དང་། ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་
མཚན་ཡང་དག་པར་བརྗོད་པ་འདི་ཡིན་ཚུལ་དང་། རྒྱུད་འདིའི་ཆེ་བ་རྣམས་བརྗོད་
ནས་རྒྱུད་འདི་ནི་སྔོན་འདས་པའི་སངས་རྒྱས་རྣམས་ཀྱིས་ཀྱང་གསུངས། མ་འོངས་པ་
ན་འབྱོན་པར་འགྱུར་བའི་སངས་རྒྱས་རྣམས་ཀྱང་གསུང་བར་འགྱུར་ལ། ད་ལྟར་ཕྱོགས་
བཅུའི་འཇིག་རྟེན་གྱི་ཁམས་ན་བྱུང་བ་སྟེ་འཚོ་ཞིང་གཞེས་པའི་རྫོགས་པའི་སངས་རྒྱས་
རྣམས་ཡང་དང་ཡང་དུ་གསུང་བ་གང་ཡིན་པ་རྒྱུད་ཆེན་སྒྱུ་འཕྲུལ་དྲ་བ་ལས་རྡོ་རྗེ་འཆང་
ཆེན་པོ་གསང་སྔགས་དང་རིག་སྔགས་འཆང་བ་དཔག་ཏུ་མེད་པ་བརྗོད་ཀྱིས་མི་ལང་

བ་རྣམས་ཀྱིས་སྟོན་པའི་བཀའ་བཞིན་དུ་འཕགས་པ་འཇམ་དཔལ་གྱི་མཚན་གླར་བླངས་
པ་སྟེ་ཡང་དག་པར་བརྗོད་པ་གང་ལགས་པ་དེ་རྩོད་ལྡན་ཚེ་ལོ་བརྒྱ་པའི་གདུལ་བྱ་འདི་
རྣམས་ལ་བཤད་དུ་གསོལ་ཞེས་གསོལ་བ་བཏབ་པའོ། །ཡང་ན་རྡོ་རྗེ་འཆང་ཆེན་པོ་
གསང་སྔགས་འཆང་བ་དཔག་ཏུ་མེད་པ་རྣམས་ཀྱི་བཀའ་བཞིན་དུ་མཚན་ཡང་དག་པར་
བརྗོད་པ་དུས་འདིར་སྟོན་པས་བཤད་དུ་གསོལ་ཞེས་བྱ་བའོ། ། གལཱ
སྐ གཞུང་འདིའི་ཚིག་རྐང་མཐའ་མ་གཉིས་ལ་ལོ་ཆེན་རིན་ཆེན་བཟང་པོའི་འགྱུར་
དེང་སང་ཡོངས་སུ་གྲགས་པའི་དཔེ་ཕལ་མོ་ཆེར་སྔར་བཀོད་པ་ལྟར་བྱུང་ཡང་། དཔེ་
འགའ་ཞིག་ཏུ། དཔག་མེད་རྣམས་ཀྱིས་དགྱེས་པ་ཡིས། །རབ་གསུངས་གང་ལགས་
བཤད་དུ་གསོལ། །ཞེས་འབྱུང་། དེ་ལྟར་ན་འཕགས་པ་འཇམ་དཔལ་གྱི་མཚན་ཡང་
དག་པར་བརྗོད་པ་དཔལ་སྒྱུ་འཕྲུལ་དྲ་བའི་དཀྱིལ་འཁོར་དུ་རྒྱལ་བ་ཐམས་ཅད་གདན་
འཛོམ་ནས་ཐུགས་དགྱེས་པ་ཆེན་པོས་རབ་ཏུ་གསུངས་པ་གང་ལགས་པ་དེ་ལྟར་དུ་སྟོན་
པ་ཐུབ་པའི་དབང་པོས་སྙིགས་མའི་འགྲོ་བ་རྣམས་ལ་ཐུགས་བརྩེ་བས་བཤད་དུ་གསོལ་
ཞེས་ཞུས་པའོ། །
གསུམ་པ་རྒྱུད་འདི་གཟུང་བར་དམ་འཆའ་བ་ལ་གསུམ། རྒྱུད་ཀྱི་ཚིག་དོན་མ་
ལུས་པ་རང་གིས་གཟུང་བར་དམ་འཆའ་བ། སེམས་ཅན་རྣམས་ལ་རྒྱུད་འདི་བཤད་དེ་
སྤེལ་བར་དམ་འཆའ་བ། ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་ཆོས་ཉན་
པའི་ཀུན་སྤྱོད་དག་པར་མཛད་པའོ། །དང་པོ་ནི། མགོན་པོ་རྫོགས་སངས་རྒྱས་ཀུན་
གྱི། །གསང་འཛིན་ཅི་ནས་བདག་འགྱུར་ཕྱིར། །ངེས་པར་འབྱུང་གི་བར་དུ་འདི། །བདག་
གིས་བསམ་པ་བརྟན་པོས་གཟུང༌། །ཞེས་གསུངས། དོན་ནི། གསང་བདག་འཁོར་
བཅས་ཀྱིས་སྟོན་པ་ཐུབ་པའི་དབང་པོ་ལ་མཚན་ཡང་དག་པར་བརྗོད་པའི་རྒྱུད་གསུང་

བར་གསོལ་བ་བཏབ་སྟེ། མགོན་པོ། ཞེས་ཐུབ་པའི་དབང་པོ་ལ་བོས་ནས་རྫོགས་
པའི་སངས་རྒྱས་ཀུན་གྱི་གསང་བའི་མཛོད་འཛིན་པར་སྔོན་ཡུན་རིང་པོ་ནས་དམ་
བཅས་ཤིང་། སངས་རྒྱས་ཐམས་ཅད་ཀྱིས་དབང་བསྐུར་བ་ལྟར་བདག་གིས་ཅི་ནས་
ཀྱང་སངས་རྒྱས་ཀུན་གྱི་གསང་བའི་མཛོད་འཛིན་པར་ཁས་བླངས་པ་མཐར་ཕྱིན་པར་
འགྱུར་བའི་ཕྱིར་སེམས་ཅན་ཐམས་ཅད་བླ་མེད་རྡོ་རྗེ་ཐེག་པའི་ལམ་ལ་བརྟེན་ནས་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་འབྱུང་གི་བར་དུ་མཚན་ཡང་
དག་པར་བརྗོད་པའི་རྒྱུད་འདི་བདག་གིས་བསམ་པ་བརྟན་པོས་གཟུང་ངོ་ཞེས་དམ་
བཅས་སོ། །གཉིས་པ་སེམས་ཅན་རྣམས་ལ་རྒྱུད་འདི་བཤད་དེ་སྤེལ་པར་དམ་འཆའ་
བ་ནི། །ཉོན་མོངས་མ་ལུས་བསལ་བ་དང་། མི་ཤེས་མ་ལུས་སྤང་བའི་ཕྱིར། །བསམ་པའི་
ཁྱད་པར་ཇི་བཞིན་དུ། །སེམས་ཅན་རྣམས་ལ་བཤད་པར་འཚལ། །ཞེས་གསུངས།
དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་ལ་འདི་སྐད་དུ་
སེམས་ཅན་རྣམས་ཁམས་གསུམ་གྱི་འཁོར་བར་འཆིང་བྱེད་ཉོན་མོངས་པ་དུག་གསུམ་
པོ་འདི་ཡིན་པས་ཉོན་མོངས་པ་དུག་གསུམ་པོ་འདི་མ་ལུས་པར་བསལ་ནས་ཐར་པའི་གོ་
འཕང་ལ་དཀྲི་བ་དང་། ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པའི་གེགས་མི་ཤེས
པ་སྟེ་མ་རིག་པའི་བག་ཆགས་གཉིས་སྣང་འཁྲུལ་པ་མ་ལུས་པ་སྤང་བར་བྱ་བའི་ཕྱིར་དབང་
པོ་དང་བསམ་པའི་ཁྱད་པར་ཇི་བཞིན་དུ་ཁམས་གསུམ་གྱི་སེམས་ཅན་རྣམས་ལ་མཚན་
ཡང་དག་པར་བརྗོད་པའི་རྒྱུད་འདི་བཤད་པར་འཚལ་བ་སྟེ་བཤད་པར་བྱའོ་ཞེས་དམ་
བཅས་པའོ། །
གསུམ་པ་ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར་ཆོས་ཉན་པའི་ཀུན་
སྤྱོད་དག་པར་མཛད་པ་ནི། གསང་དབང་ལག་ན་རྡོ་རྗེ་ཡིས། །དེ་བཞིན་གཤེགས་ལ་

དེ་སྐད་དུ། །གསོལ་ནས་ཐལ་མོ་སྦྱར་བྱས་ཏེ། །ལུས་བཏུད་ནས་ནི་སྤྱན་སྔར་འདུག །
ཅེས་གསུངས། དོན་ནི། གསང་བའི་དབང་པོ་ལག་ན་རྡོ་རྗེས་སྟོན་པ་བཅོམ་ལྡན་
འདས་དེ་བཞིན་གཤེགས་པ་ཤཱཀྱ་ཐུབ་པ་ལ་སྔར་བཤད་པ་དེ་སྐད་དུ་གསོལ་བ་བཏབ་
ནས་ཐལ་མོ་སྦྱར་བར་བྱས་ཏེ་ལུས་བཏུད་ནས་སྟོན་པའི་སྤྱན་སྔར་གུས་པ་དང་བཅས་ཏེ་
འདུག་གོ །འདི་ནི་ཕྱི་རབས་ཀྱི་གདུལ་བྱ་རྣམས་ལ་བསླབ་པར་བྱ་བ་སྟེ་དམ་པའི་ཆོས་
ཉན་པའི་ཚེ་སེམས་ཉོན་མོངས་པའི་དབང་དུ་མ་སོང་བར་ཆོས་ལ་དོན་གཉེར་གྱི་འདུན་
པ་རྩེ་གཅིག་པ་དང་། བླ་མ་ལ་ང་རྒྱལ་དང་ཁྱད་གསོད་དང་ཁེངས་པ་མེད་པར་བླ་མའི་
མདུན་དུ་ལུས་བཏུད་ནས་གུས་པར་ཐལ་མོ་སྦྱར་ཏེ་འདུག་པ་སོགས་ཀུན་སློང་ཀུན་སྤྱོད་
རྣམ་པར་དག་པ་འདི་ལྟར་དུ་བྱ་དགོས་སོ་ཞེས་འདོམས་པའོ། །འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་པའི་དབྱངས་
ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས་ལེའུ་
དང་པོ་ཞུས་པའི་ལེའུའི་བཤད་པའོ།། །།

ལེའུ་གཉིས་པའི་རྣམ་བཤད། 
ཊརྒྱུད་འདི་ལ་ལེའུའི་གཅོད་མཚམས་ལོ་ཆེན་གྱིས་བསྒྱུར་བ་ལ་མ་བྱུང་ཞིང༌།
རིགས་ལྡན་པདྨ་དཀར་པོས་ལེའུའི་གཅོད་མཚམས་མཛད་ཅིང་གྲུབ་ཆེན་གཞན་མང་
པོས་ཀྱང་ལེའུའི་གཅོད་མཚམས་མཛད་ལ། ལེའུའི་གཅོད་མཚམས་ལ་མི་མཐུན་པ་ཅི་
རིགས་སྣང་ཡང་རིགས་ལྡན་པདྨ་དཀར་པོས་ལེའུ་བཅུ་བཞིར་མཛད་པ་ཉིད་ཚད་མར་
བྱ་སྟེ། བཅུ་བཞིར་མཛད་ཚུལ་ནི་དྲི་མེད་འོད་ལས། ཞུས་པའི་ལེའུ། ལན་བཏབ་པའི་
ལེའུ། རིགས་ལ་གཟིགས་པའི་ལེའུ། སྒྱུ་འཕྲུལ་དྲ་བས་མངོན་པར་བྱང་ཆུབ་པའི་ལེའུ།
རིགས་དྲུག་པ་རྡོ་རྗེ་དབྱིངས་ཀྱི་སྒོ་ནས་བསྟོད་པའི་ལེའུ། ཤིན་ཏུ་རྣམ་པར་དག་པ་ཆོས་
ཀྱི་དབྱིངས་ཀྱི་ལེལུ། མེ་ལོང་ལྟ་བུའི་ཡེ་ཤེས་ཀྱི་ལེའུ། སོ་སོར་ཀུན་ཏུ་རྟོག་པའི་ཡེ་ཤེས་
ཀྱི་ལེལུ མཉམ་ཉིད་ཡེ་ཤེས་ཀྱི་ལེའུ། བྱ་གྲུབ་ཡེ་ཤེས་ཀྱི་ལེའུ། དེ་བཞིན་གཤེགས་པ་
ལྔ་ལ་ཡེ་ཤེས་ཀྱི་བསྟོད་པའི་ལེའུ། ཕན་ཡོན་གྱི་ལེའུ། སྔགས་ཀྱི་ལེའུ། རྗེས་སུ་ཡི་རང་
བའི་ལེའུ་སྟེ་བཅུ་བཞིར་གསུངས་སོ། །ལེའུ་བཅུ་བཞི་པ་དེ་དག་རྒྱུད་ཀྱི་ཚིག་དང་སྦྱར་ཏེ་
ངོས་འཛིན་པ་ནི་དྲི་མེད་འོད་ལས། དེ་བཞིན་དུ་མཚན་ཡང་དག་པར་བརྗོད་པར་བཅོམ་
ལྡན་འདས་རྡོ་རྗེ་སེམས་དཔའ། མཆོག་ཏུ་མི་འགྱུར་བའི་ཡེ་ཤེས་སངས་རྒྱས་དང་བྱང་
ཆུབ་སེམས་དཔའ་རྣམས་ཀྱི་སྙིང་པོར་གྱུར་པ། དེ་བཞིན་གཤེགས་པས་ཚིགས་སུ་
བཅད་པ་བརྒྱ་དྲུག་ཅུ་རྩ་གཉིས་སུ་བསྟན་པ་ལ། དེ་ནས་དཔལ་ལྡན་རྡོ་རྗེ་འཆང༌། །
ཞེས་པ་ལ་སོགས་པ་ནས། ལུས་བཏུད་ནས་ནི་སྤྱན་སྔར་འདུག །ཅེས་བྱ་བའི་བར་གྱི་
ཚིགས་སུ་བཅད་པ་བཅུ་དྲུག་གིས་ཞུ་བ་བསྟན་པའོ། །ལས།དེ་བཞན་གཤེགས་ལ་

མཚན་བརྗོད་འགྲེལ་བ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལེའུ་གཉིས་པའི་རྣམ་བཤད།
དེ་ནས་བཅོམ་ལྡན་ཤཱཀྱ་ཐུབ། ཅེས་བྱ་བ་ནས། བཅོམ་ལྡན་དེ་ནི་ལེགས་ཞེས་
གསོལ། །ཞེས་བྱ་བའི་བར་གྱི་ཚིགས་སུ་བཅད་པ་དྲུག་གིས་ལན་བཏབ་པའོ། །དེ་ནས་
བཅོམ་ལྡན་ཤཱཀྱ་ཐུབ། །ཅེས་བྱ་བ་ནས། རིགས་ཆེན་གཙུག་ཏོར་ཆེར་གཟིགས་ནས།
ཞེས་བྱ་བའི་བར་གྱི་ཚིགས་སུ་བཅད་པ་གཉིས་ཀྱིས་རིགས་དྲུག་ལ་གཟིགས་པ་བསྟན། །
གསང་སྔགས་རྒྱལ་པོ་དྲུག་ལྡན་ཞིང་། །ཞེས་བྱ་བ་ལ་སོགས་པ་ནས། ཨ་ར་པ་ཙ་ན་ཡ་ཏེ་
ན་མ་ཞེས་བྱ་བའི་བར་གྱི་ཚིགས་སུ་བཅད་པ་གསུམ་གྱིས་སྒྱུ་འཕྲུལ་དྲ་བས་མངོན་པར་
བྱང་ཆུབ་པའི་རིམ་པ་བསྟན། འདི་ལྟར་སངས་རྒྱས་བཅོམ་ལྡན་འདས། །ཞེས་བྱ་བ་
ནས། ཐེག་པ་ཆེན་པོའི་ཚུལ་གྱི་མཆོག །ཅེས་བྱ་བའི་བར་གྱི་ཚིགས་སུ་བཅད་པ་བཅུ་
བཞིས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་བསྟོད་པ་གསུངས་སོ། །སངས་རྒྱས་
རྣམ་པར་སྣང་མཛད་ཆེ། །ཞེས་བྱ་བ་ལ་སོགས་པ་ནས། རྡོ་རྗེ་ལྕགས་ཀྱུ་ཞགས་པ་ཆེ། །
ཞེས་བྱ་བའི་བར་གྱི་ཚིགས་སུ་བཅད་པ་རྐང་པ་གཅིག་གིས་མ་ཆོག་པ་ཉི་ཤུ་རྩ་ལྔས་ཤིན་
ཏུ་རྣམ་པར་དག་པ་ཆོས་ཀྱི་དབྱིངས་ཀྱི་བསྟོད་པ་བསྟན་ཏོ། །རྡོ་རྗེ་འཇིགས་བྱེད་འཇིགས་
པར་བྱེད། །ཅེས་བྱ་བ་ལ་སོགས་པ་ནས། སྒྲ་དང་ལྡན་པ་རྣམས་ཀྱི་མཆོག །ཅེས་བྱ་
བའི་བར་རྐང་པ་གཅིག་གིས་ལྷག་པའི་ཚིགས་སུ་བཅད་པ་བཅུས་མེ་ལོང་ལྟ་བུའི་ཡེ་
ཤེས་ཀྱི་བསྟོད་པ་བསྟན་ཏོ། །ཡང་དག་བདག་མེད་དེ་བཞིན་ཉིད། །ཅེས་བྱ་བ་ལ་སོགས་
པ་ནས། ཡེ་ཤེས་མེ་ལྕེ་འོད་རབ་གསལ། །ཞེས་བྱ་བའི་བར་གྱི་ཚིགས་སུ་བཅད་པ་བཞི་
བཅུ་རྩ་གཉིས་ཀྱིས་སོ་སོར་ཀུན་ཏུ་རྟོག་པའི་ཡེ་ཤེས་ལ་བསྟོད་པ་བསྟན་ཏོ། །འདོད་
པའི་དོན་གྲུབ་དམ་པ་སྟེ། །ཞེས་བྱ་བ་ལ་སོགས་པ་ནས། ནོར་བུ་ཆེན་པོ་རིན་ཆེན་
ཏོག །ཅེས་བྱ་བའི་བར་གྱི་ཚིགས་སུ་བཅད་པ་ཉི་ཤུ་རྩ་བཞིས་མཉམ་པ་ཉིད་ཀྱི་ཡེ་
ཤེས་ལ་བསྟོད་པ་བསྟན་ཏོ། །སངས་རྒྱས་ཀུན་གྱིས་རྟོགས་བྱ་བ། །ཞེས་བྱ་བ་ལ་སོགས་

པ་ནས། འཇམ་དཔལ་དཔལ་དང་ལྡན་པའི་མཆོག །ཅེས་བྱ་བའི་བར་གྱི་ཚིགས་སུ་བཅད་
པ་བཅོ་ལྔས་བྱ་བ་ནན་ཏན་གྱི་ཡེ་ཤེས་ཀྱི་བསྟོད་པ་བསྟན་ཏོ། །མཆོག་སྦྱིན་རྡོ་རྗེ་མཆོག་
ཁྱོད་འདུད། །ཅེས་བྱ་བ་ལ་སོགས་པ་ནས། ཡེ་ཤེས་སྐུ་ཉིད་ཁྱོད་ལ་འདུད། །ཅེས་བྱ་
བའི་བར་གྱི་ཚིགས་སུ་བཅད་པ་ལྔས་དེ་བཞིན་གཤེགས་པ་ལྔ་ལ་ཡེ་ཤེས་ཀྱི་བསྟོད་པ་
བསྟན་ཏོ། །ལག་ན་རྡོ་རྗེ་རྡོ་རྗེ་འཆང་། །ཞེས་བྱ་བ་ལ་སོགས་པ་ནས། ཕྱོགས་བཅུར་
དམ་པའི་ཆོས་ཀྱི་རྔ་སྒྲ་ཆེན་པོ་རྒྱུན་མི་འཆད་པར་སྒྲོགས་པའི་ཆོས་ཀྱི་རྒྱལ་པོར་འགྱུར་རོའི་
བར་གྱིས་ཕན་ཡོན་བསྟན་ཏོ། །ཨོཾ་སརྦ་དྷརྨཱ། ཞེས་བྱ་བ་ལ་སོགས་པ་ནས། །ཛྙཱ་ན་གནྡྷ་
ཨཱ་ཞེས་བྱ་བ་ལ་སོགས་པའི་བར་གྱིས་སྔགས་ཀྱི་ལེའུ་བསྟན་ཏོ། །དེ་ནས་དཔལ་ལྡན་
རྡོ་རྗེ་འཆང་། །ཞེས་བྱ་བ་ལ་སོགས་པ་ནས། རྫོགས་པའི་སངས་རྒྱས་ཀུན་གྱིས་
བཤད། །ཅེས་པའི་བར་གྱིས་རྗེས་སུ་ཡི་རང་བ་བསྟན་ཏོ། །ཞེས་གསལ་བར་གསུངས་
སོ། །དེ་ནས་དཔལ་ལྡན་རྡོ་རྗེ་འཆང་། །ཞེས་པ་ནས། ལུས་བཏུད་ནས་ནི་སྤྱན་སྔར་
འདུག །ཅེས་པའི་བར་གྱི་རྒྱུད་ཚིག་དེ་དག་ལ་དྲང་དོན་ཐུན་མོང་བ་རེ་དང་ངེས་དོན་རེ་
ཡོད་ཅིང་སྔར་ཅུང་ཟད་ཅིག་བརྗོད་ཟིན་པ་ལྟར་དང༌། མ་བརྗོད་པའི་ལྷག་མ་རྒྱུད་ཚིག་
རྣམས་ཀྱི་ངེས་དོན་ཁྱད་པར་ཅན་རྣམས་ཞིབ་ཏུ་ཤེས་པར་འདོད་ན་དྲི་མེད་འོད་དང་།
བདུད་རྩི་ཐིགས་པ་སོགས་གྲུབ་ཆེན་གྱི་གཞུང་རྣམས་དང་། གྲུབ་ཆེན་གྱི་གཞུང་དེ་དག་
གི་དོན་བསྡུས་ནས་རྡོ་རྗེའི་རྣལ་འབྱོར་གྱི་དེ་ཁོ་ན་ཉིད་སྣང་བར་བྱེད་པའི་ཉི་མ་ཆེན་པོ་
རྣམས་ལས་ཤེས་པར་བྱའོ། །
གཉིས་པ་སྟོན་པ་ཐུབ་པའི་དབང་པོས་མཚན་ཡང་དག་པར་བརྗོད་པའི་རྒྱུད་གསུང་
པར་ཞལ་གྱིས་བཞེད་པ་ལ་ལྔ། རྒྱུད་འདི་གསུང་བ་པོ་བསྟན་པ་འདིའི་བདག་པོ་སྟོན་
པ་ཐུབ་པའི་དབང་པོ་ཉིད་ཡིན་པར་བསྟན་པ། སྟོན་པས་རྒྱུད་འདི་གསུང་བ་ལ་ཕྱོགས་

པའི་ཚེ་ཆོ་འཕྲུལ་ཇི་ལྟར་མཛད་པ། སྟོན་པས་གསང་བདག་ལ་ལེགས་སོ་བརྗོད་ནས་
མཚན་ཡང་དག་པར་བརྗོད་པའི་རྒྱུད་གསུང་བར་ཞལ་གྱིས་བཞེས་པ། ཕྱི་རབས་ཀྱི་
གདུལ་བྱ་རྣམས་ལ་བསླབ་པའི་ཕྱིར་ཆོས་ཉན་པའི་སྣོད་རུང་དུ་བྱ་བར་གདམས་པ། སྟོན་
པས་རྒྱུད་གསུང་བར་ཞལ་གྱིས་བཞེས་པ་ལ་གསང་བདག་གིས་ལེགས་སོ་ཞུས་པའོ།
དང་པོ་ནི། དེ་ནས་བཅོམ་ལྡན་ཤཱཀྱ་ཐུབ། །རྫོགས་པའི་སངས་རྒྱས་རྐང་གཉིས་མཆོག །
ཅེས་གསུངས། དོན་ནི། གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོ་ལ་
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་བཤད་དུ་གསོལ་ཞེས་གསོལ་
བ་བཏབ་པའི་རྗེས་དེ་མ་ཐག་ནས་སྟོན་པ་ཐུབ་པའི་དབང་པོས་རྒྱུད་འདི་གསུང་བར་
ཞལ་གྱིས་བཞེས་ཤིང་། རྒྱུད་འདི་གསུང་བ་པོ་དེ་ཡང་སངས་རྒྱས་གཞན་དང་གཞན་དག་
མིན་གྱི་རྩོད་ལྡན་སྙིགས་མའི་འགྲོ་བ་རྣམས་ལ་ཐུགས་བརྩེ་བས་ཞིང་འདིར་བསམ་བཞིན་
དུ་བྱོན་པའི་སྟོན་པ་བཅོམ་ལྡན་འདས་ཤཱཀྱ་ཐུབ་པ་ཐུགས་རྗེ་ཅན་དེ་ཉིད་ཡིན་ལ། དེ་
ཡང་དང་པོར་ཐུགས་བསྐྱེད་པ་ནས་བཟུང་སྐད་ཅིག་ཀྱང་བར་མ་ཆད་པར་བསྐལ་པ་ཆེན་
པོ་གྲངས་མེད་པ་གསུམ་གྱི་བར་ཚོགས་བསགས་ཏེ་ས་བཅུ་རིམ་གྱིས་བགྲོད་ནས་
མཐར་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་བག་ཆགས་མ་ལུས་པར་
བཅོམ་ནས་མངོན་པར་རྫོགས་པར་སངས་རྒྱས་ཏེ་རྐང་གཉིས་ལྷ་དང་མི་རྣམས་ཀྱི་མཆོག་
ཞིང་འདིའི་གདུལ་བྱ་རྣམས་ལ་ཆོས་ཀྱི་འཁོར་ལོ་བསྐོར་བར་མཛད་པ་པོ་དེ་ཡིན་ནོ་
ཞེས་པའོ། །བཅོམ་ལྡན་ཞེས་པ་ནི་ཐུབ་པས་ཚོགས་གཉིས་མཐར་ཕྱིན་ནས་བདུད་བཞི་
མ་ལུས་པར་བཅོམ་ཞིང་། དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་
དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་
ཞེས་བྱ། །ཞེས་གསུངས་པ་ལྟར་གྱི་ཡོན་ཏན་དྲུག་དང་། དབང་བཅུ་དང་། སྟོབས་བཅུ་

ལ་སོགས་པའི་སངས་རྒྱས་ཀྱི་ཡོན་ཏན་ཐམས་ཅད་དང་ལྡན་པས་ན་བཅོམ་ལྡན་ཞེས་
བྱའོ། །ཤཱཀྱ་ཐུབ་པ་ཞེས་པ་ནི་ཐུབ་པའི་དབང་པོ་སྔོན་རྒྱལ་སྲས་ཀྱི་སྤྱོད་པ་ལ་བསླབ་
པའི་ཚེ་བྲམ་ཟེ་སྤྲིན་ཞེས་བྱ་བར་གྱུར་བ་ན་དེ་བཞིན་གཤེགས་པ་མར་མེ་མཛད་ཀྱིས་
རིགས་ཀྱི་བུ་ཁྱོད་མ་འོངས་པ་ན་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་
བསྟན་ཅིང་། རྒྱལ་བ་འོད་སྲུངས་ཀྱི་བསྟན་པ་ལ་བྲམ་ཟེའི་ཁྱེའུ་བླ་མར་གྱུར་པའི་ཚེ་
རྒྱལ་བ་འོད་སྲུངས་ཀྱིས་བྲམ་ཟེའི་ཁྱེའུ་ཁྱོད་ང་འདས་པའི་འོག་ཏུ་ཚེ་ལོ་བརྒྱ་པའི་དུས་
སུ་སྟོན་པ་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་ལུང་བསྟན། གཞན་ཡང་རྒྱལ་བ་
བགྲང་བ་ལས་འདས་པས་མཚན་འདི་ལྟར་དུ་འབྱུང་བ་ལུང་བསྟན་ལ། ཐ་མལ་པ་རྣམས་
ལ་མཚན་འདི་ལྟར་དུ་གྲགས་པ་ནི། སྟོན་པ་ཡུམ་གྱི་ལྷུམས་སུ་ཞུགས་ནས་སྐུ་བལྟམས་
པའི་དུས་ལ་བབས་པ་ན་ལྷ་མོ་སྒྱུ་འཕྲུལ་མ་ལུམ་པིའི་ཚལ་དུ་བྱོན་ནས་ལྷ་རྣམས་ཀྱིས་
མཆོད་བཞིན་དུ་སྐུ་བལྟམས། དེ་ནས་ཡུལ་ཆོས་ཀྱིས་ལྷ་མཆོད་དུ་འབྱོན་དགོས་པར་
བསྐུལ་བ་ན། སྟོན་པས་ལྷ་ཁང་དུ་གཤེགས་པ་ན་ཚངས་པ་དང་། དབང་ཕྱུག་དང་།
ཁྱབ་འཇུག་ལ་སོགས་པའི་ལྷའི་གཟུགས་དེ་དག་རང་དབང་མེད་པར་སྟོན་པའི་དྲུང་དུ་
ཚུར་འོངས་ནས་ཞབས་ལ་མགོ་བོས་བཏུད་པ་ན་ལྷ་མི་ཐམས་ཅད་ཀྱིས་ཨ་ལ་ལ་ཞེས་ངོ་
མཚར་བའི་ཚིག་བརྗོད་ཅིང་འདི་ནི་ལྷའི་ཡང་ལྷའོ་ཞེས་བསྔགས་པས་ལྷའི་ལྷ་ཞེས་མཚན་
དུ་གྲགས། དེ་ནས་ཕོ་བྲང་དུ་འབྱོན་པའི་ཚེ་ཤཱཀྱ་རྒན་པོ་སྟོབས་དང་དབང་ཕྱུག་གིས་
དྲེགས་པ་རྣམས་དང་། མཁས་པའི་ཡོན་ཏན་གྱིས་དྲེགས་པ་རྣམས་སྟོན་པའི་སྐུ་མཐོང་
མ་ཐག་ཏུ་སེང་གེའི་དྲུང་དུ་ཝ་སྐྱེས་ལྟར་གཟི་བརྗིད་མ་བཟོད་པར་ཞུམ་ཞུམ་པོར་གྱུར་
པ་ན། དེའི་ཚེ་མི་ཐམས་ཅད་ཀྱིས་འདི་ལྟར་དབང་ཕྱུག་དང་ཡོན་ཏན་གྱིས་དྲེགས་པའི་
ཤཱཀྱ་རྒན་པོ་འདི་དག་ཐམས་ཅད་ཟིལ་གྱིས་མནན་པས་འདི་ནི་ཤཱཀྱ་ཐུབ་པའོ་ཞེས་བརྗོད་

ཐུན་རླབས མྱུར་དུ་འབབས་ཁྱད་ལས་ལའུ་གཉས་པའ་རྣམ་བཤད།
པས་ཤཱཀྱ་ཐུབ་པ་ཞེས་མཚན་དུ་གྲགས་སོ། །འདིར་ཤཱཀྱ་ཞེས་སྨོས་པ་ནི་རིགས་ཀྱི་ཆེ་བ་
བརྗོད་པ་སྟེ་འཇིག་རྟེན་ཆགས་ནས་རྒྱལ་པོ་ཐོག་མར་བྱུང་བ་ནི་མང་པོས་བཀུར་བའི་རྒྱལ་
པོ་ཡིན་ཞིང༌།རྒྱལ་པོ་མང་པོས་བཀུར་བ་ནས་བཟུང་རྒྱལ་རིགས་ཀྱི་རྒྱུད་དྲི་མ་མེད་པ་ནི་
ཤཱཀྱའི་རྒྱལ་པོ་ཟས་གཙང་མ་ཡིན་ལ། སྟོན་པ་འདི་རྒྱལ་པོ་ཟས་གཙང་གི་སྲས་སུ་འཁྲུངས་
པ་ན་མང་བཀུར་རྒྱལ་པོའི་རྒྱལ་རྒྱུད་དྲི་མ་མེད་པ་ཤཱཀྱའི་རིགས་སུ་འཁྲུངས་སོ་ཞེས་ཆེ་བ་
བརྗོད་པའོ། །ཐུབ་པ་ཞེས་པ་ནི་ཐུགས་ཀྱི་ཡོན་ཏན་གྱི་ཆེ་བ་སྟེ། འདི་ལ་སྟོན་པས་
མཁྱེན་པའི་སྟོབས་ཀྱིས་ཉོན་མོངས་བག་ཆགས་དང་བཅས་པ་སྤངས་ཤིང་བདུད་སྡེ་
དཔུང་དང་བཅས་འཇོམས་པར་མཛད་པས་ན་ཕྱི་ནང་གི་ཉེར་འཚེ་དེ་དག་ཐུབ་བོ་ཞེས་
པའོ། །འདི་ལ་འཇིག་རྟེན་དབང་ཕྱུག་པདྨ་དཀར་པོས། ཐུབ་པས་རྒྱུད་འདི་གསུང་བའི་
ཚེ་ཆོ་འཕྲུལ་རྣམ་པ་གསུམ་ལས་ཐུགས་ཀྱི་ཆོ་འཕྲུལ་ནི་ཐུབ་པ་ཞེས་པས་བསྟན་གསུང་
ངོ་། །རྐང་གཉིས་མཆོག་ཅེས་པ་ལ་སློབ་དཔོན་འཇམ་དཔལ་གྲགས་པས་མཆོག་ཏུ་གྱུར་
པ་ལྔའི་བཤད་པ་མཛད་དེ། ལྔ་ནི། སྐུ་མཆོག་ཏུ་གྱུར་པ། གསུང་མཆོག་ཏུ་གྱུར་པ།
ཐུགས་མཆོག་ཏུ་གྱུར་པ། ཡོན་ཏན་མཆོག་ཏུ་གྱུར་པ། འཕྲིན་ལས་མཆོག་ཏུ་གྱུར་པ་
ལྔའོ། །དེ་ལ་སྐུ་མཆོག་ཏུ་གྱུར་པ་ནི་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་
བཟང་པོ་བརྒྱད་ཅུས་སྤྲས་པ་ལྟ་བས་ཆོག་མི་ཤེས་པ་མཐོང་ན་མི་མཐུན་པ་མེད་པ་ལྷ་
དང་མི་ཐམས་ཅད་ཀྱི་ནང་ན་མཚུངས་པ་མེད་པ་མཆོག་ཏུ་གྱུར་པའོ། །གསུང་མཆོག་ཏུ་
གྱུར་པ་ནི་ཡན་ལག་དྲུག་ཅུའི་དབྱངས་དང་ལྡན་པ་འགྲོ་བ་རིགས་དྲུག་པོ་ཐམས་ཅད་
ལ་རང་རང་གི་སྐད་དུ་ཆོས་སྟོན་པར་ནུས་པ་ལྷ་དང་མི་ཐམས་ཅད་ཀྱི་ནང་ན་མཚུངས་
པ་མེད་པའི་གསུང་མཆོག་ཏུ་གྱུར་པའོ། །ཐུགས་མཆོག་ཏུ་གྱུར་པ་ནི་ཤེས་བྱ་ཐམས་
ཅད་མངོན་སུམ་དུ་མཁྱེན་པ་སུས་ཀྱང་འགྲན་དུ་མེད་པ་མཆོག་ཏུ་གྱུར་པའོ། །ཡོན་ཏན་

མཆོག་ཏུ་གྱུར་པ་ནི་སངས་རྒྱས་ཀྱི་ཡོན་ཏན་ནམ་མཁའ་དང་མཉམ་པ་བརྙེས་ཤིང་ནམ་
ཡང་ཟད་པ་མེད་པའི་མཆོག་ཏུ་གྱུར་པའོ། །འཕྲིན་ལས་མཆོག་ཏུ་གྱུར་པ་ནི་མཁའ་ཁྱབ་
ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམ་པར་དོན་མཛད་པ་ལ་ནམ་
ཡང་ཐོགས་པ་མེད་པའི་མཆོག་ཏུ་གྱུར་བའོ། །
གཉིས་པ་སྟོན་པས་རྒྱུད་འདི་གསུང་བ་ལ་ཕྱོགས་པའི་ཚེ་ཆོ་འཕྲུལ་ཇི་ལྟར་མཛད་
པ་ལ་གཉིས། སྐུའི་ཆོ་འཕྲུལ་དང་། གསུང་གི་ཆོ་འཕྲུལ་ལོ། ། 
དང་པོ་ནི། ཉིད་ཀྱི་ཞལ་ནས་ལྗགས་བཟང་བ། །རིང་ཞིང་ཡངས་པ་བརྐྱངས་
མཛད་དེ། །འཇིག་རྟེན་གསུམ་པོ་སྣང་བྱེད་ཅིང་། །བདུད་བཞིའི་དགྲ་རྣམས་འདུལ་བྱེད་
པ། །སེམས་ཅན་རྣམས་ཀྱི་ངན་སོང་གསུམ། །སྦྱོང་བར་བྱེད་པའི་འཛུམ་བསྟན་ནས། །
ཞེས་གསུངས། དོན་ནི། སྟོན་པ་ཐུབ་པའི་དབང་པོས་མཚན་ཡང་དག་པར་བརྗོད་པའི་
རྒྱུད་འདི་གསུང་བ་ལ་ཕྱོགས་པའི་ཚེ་གསང་བདག་ཕྱག་ན་རྡོ་རྗེས་ཇི་ལྟར་གསོལ་བ་བཏབ་པ་
ལྟར་འགྲོ་བ་མཐའ་ཡས་པ་ལ་ཕན་པ་རྒྱ་ཆེན་པོ་འབྱུང་བར་གཟིགས་ནས་ཐུགས་དགྱེས་
པ་ཆེན་པོས་གསུང་བར་བཞེད་པ་ན་དེའི་སྔ་ལྟས་སུ་ཐུབ་པའི་དབང་པོ་ཉིད་ཀྱི་ཞལ་
ནས་ལྗགས་པདྨའི་འདབ་མ་ལྟར་འཇམ་ཞིང་བཟང་བ་རིང་ཞིང་ཡངས་པ་བརྐྱངས་ནས་
སྟོན་པར་མཛད་དེ་ཞལ་འཛུམ་པ་མཛད་དོ། །དེའི་ཚེ་ཞལ་གྱི་སྒོ་ནས་འོད་ཟེར་ཁ་དོག་སྣ་
ཚོགས་པ་ཐོན་ཏེ་ས་འོག་ས་སྟེང་ས་བླའི་འཇིག་རྟེན་གསུམ་པོ་ཀུན་ནས་སྣང་བར་བྱེད་ཅིང་
འགྲོ་བ་རྣམས་མཐོ་རིས་དང་ཐར་པར་བགྲོད་པ་ལ་གེགས་བྱེད་པའི་བདུད་བཞིའི་དགྲ་
རྣམས་ཀྱང་འདུལ་བར་མཛད། རིགས་དྲུག་གི་སེམས་ཅན་རྣམས་ཀྱི་ནང་ན་ངན་སོང་
གསུམ་ན་སྐྱེས་པ་ཇི་སྙེད་ཅིག་ཡོད་པ་དེ་དག་ཀྱང་ཐབས་མཁས་ཀྱི་སྤྲུལ་པས་དད་པའི་ས་
ལ་བཀོད་དེ་ངན་སོང་ལས་ཐར་བར་བྱས་ཏེ་ངན་སོང་གསུམ་པོ་སྦྱོང་བར་མཛད་དོ། །

ཐུབ་པའི་དབང་པོས་ཞལ་འཛུམ་པ་མཛད་པའི་ཚེ་ཞལ་གྱི་སྒོ་ལས་འོད་ཟེར་སྣ་ཚོགས་ཐོན་
ཏེ་འཇིག་རྟེན་གསུམ་པོ་སྣང་བར་མཛད་པ་ནི་འཇམ་དཔལ་རྩ་རྒྱུད་ལས། དེ་ནས་
འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བདག་གི་ཚིག་གི་ནུས་པ་གསལ་བར་མཛད་ཅིང་སྔགས་ཀྱི་སྤྱོད་པའི་ཡོན་ཏན་གྲུབ་པར་
མཛད་པ་ནི་ལེགས་སོ་ལེགས་སོ་ཞེས་གསོལ་ཏོ། །བཅོམ་ལྡན་འདས་དེའི་དུས་ལ་བབ་
པར་མཁྱེན་ན་བདག་ལ་ཐུགས་བརྩེ་བའི་སླད་དུ་དེ་བཤད་དུ་གསོལ། དེ་ནས་བཅོམ་
ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་འཁོར་ལ་གཟིགས་ཏེ་འཛུམ་པ་
མཛད་དོ། ། 
དེ་ནས་བཅོམ་ལྡན་འདས་ཤཱཀྱ་ཐུབ་པའི་ཞལ་གྱི་སྒོ་ནས་འོད་ཟེར་སྔོན་པོ་དང༌།
སེར་པོ་དང་། ལྗང་ཁུ་དང་། ཤེལ་གྱི་ཁ་དོག་ལྟ་བུ་བྱུང་སྟེ། འོད་ཟེར་དེ་བྱུང་མ་ཐག་
ཏུ་ཐམས་ཅད་དང་ལྡན་པའི་དཀྱིལ་འཁོར་སྣང་བར་བྱས་ནས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གི་ཁམས་ཀྱི་བདུད་ཐམས་ཅད་ཟིལ་གྱིས་མནན་ནས་རྒྱུ་སྐར་གྱི་འོད་
དང་། རི་བོའི་ཚོགས་ཐམས་ཅད་ཀྱི་འོད་དང་། གང་འདི་ཟླ་བ་དང་། ཉི་མ་རྫུ་འཕྲུལ་ཆེ་
ཞིང་མཐུ་ཆེ་བ་དེ་དག་གི་འོད་ཀྱང་ཟིལ་གྱིས་མནན་ཏེ་མི་གསལ་ཞིང་འོད་མེད་པར་
འགྱུར་བ་དང་། རྣམ་པར་མཛེས་པར་མི་འགྱུར་ཞིང་གསལ་བར་མི་འགྱུར་རོ། །ནོར་
བུ་ཐམས་ཅད་དང་། སྔགས་དང་། སྨན་དང་། རིན་པོ་ཆེའི་འོད་ཐམས་ཅད་མེད་པར་
བྱས་ནས་སླར་ལོག་སྟེ། བཅོམ་ལྡན་འདས་ཤཱཀྱ་ཐུབ་པའི་ཞལ་གྱི་སྒོར་ནུབ་པར་གྱུར་
ཏོ། །ཞེས་གསུངས་པ་ལྟར་རོ། །ཐུབ་པའི་དབང་པོའི་ལྗགས་རིང་བ་ནི་ཐུབ་པས་དེ་
བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་ཁྱད་པར་བསྟན་པའི་མདོ་གསུང་པའི་
ཚེ་གདུལ་བྱ་རྣམས་ཡིད་ཆེས་པར་བྱ་བའི་ཕྱིར་ལྗགས་བརྐྱངས་ཏེ་ཡར་སྐྲ་མཚམས་

དང་སྙན་གཡས་གཡོན་གྱི་བར་ཐམས་ཅད་ལྗགས་ཀྱིས་ཁེབས་པར་མཛད་ནས་ཀུན་དགའ་
བོ་ལ་བཀའ་སྩལ་པ། ཀུན་དགའ་བོ། ལྕེ་འདི་འདྲ་ཡོད་པས། རྫུན་གསུང་བ་སྲིད་དམ་
ཞེས་གསུངས་པ་ལྟ་བུའོ།།དེ་བཞིན་གཤེགས་པའི་ལྗགས་ཆེར་བརྐྱངས་ན་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱང་ཡོངས་སུ་ཁེབས་པར་མདོ་ལས་གསུངས་
སོ། །བདུད་བཞིའི་དགྲ་རྣམས་འདུལ་བ་ནི་འོད་ཟེར་གྱི་སྣེ་ལ་ཁྲོ་བོ་མཐའ་ཡས་པ་སྤྲོས་
ཏེ་སྤྱིར་འགྲོ་བ་རྣམས་མཐོ་རིས་དང་ཐར་པར་བགྲོད་པ་ལ་གེགས་བྱེད་པའི་བདུད་ཐམས་
ཅད་དང་། ཁྱད་པར་མཚན་ཡང་དག་པར་བརྗོད་པའི་རྒྱུད་འདི་ལ་ཐོས་བསམ་སྒོམ་
གསུམ་བྱེད་པ་ལ་བར་དུ་གཅོད་པར་བྱེད་པའི་བདུད་རྣམས་འདུལ་བའོ། །བར་གཅོད་བྱེད་
པའི་བདུད་དེ་ལ་བཞི་སྟེ། ཉོན་མོངས་པའི་བདུད་དང་། ཕུང་པོའི་བདུད་དང་། འཆི་
བདག་གི་བདུད་དང་། ལྷའི་བུའི་བདུད་རྣམས་སོ། །བདུད་དེ་དག་ཇི་ལྟར་བཏུལ་ཚུལ་
དང་། ས་མཚམས་གང་དང་གང་གི་སྐབས་སུ་བཏུལ་བའི་ཚུལ་ལ་སོགས་པ་ཞིབ་པར་ཕར་
ཕྱིན་གྱི་འགྲེལ་བཤད་ཆེན་མོ་དག་ལས་ཤེས་པར་བྱའོ། །ཐུབ་པས་ཞལ་འཛུམ་པ་མཛད་
པའི་ཚེ་ཞལ་གྱི་སྒོ་ལས་སྤྲོས་པའི་འོད་ཟེར་གྱིས་ངན་སོང་གསུམ་སྦྱོང་བའི་ཚུལ་ཞིབ་པར་
ནི་འདུལ་བ་ལུང་དང་ཤེར་ཕྱིན་གྱི་མདོ་སྡེ་རིན་པོ་ཆེ་གསུང་བའི་སྐབས་ལ་སོགས་པ་
སྐབས་མང་པོར་ཞལ་གྱི་སྒོ་ལ་སོགས་པ་སྐུའི་ཆ་ཐམས་ཅད་ལས་འཕྲོས་པའི་འོད་ཟེར་
གྱིས་རིགས་དྲུག་སོ་སོའི་སྡུག་བསྔལ་དང་མ་དག་པའི་འཇིག་རྟེན་གྱི་ཁམས་སྦྱོང་བར་
མཛད་པར་གསུངས་པ་ལྟ་བུ་སྟེ། དེ་ཡང་སྐུ་ལས་འོད་ཟེར་བསིལ་བའི་རང་བཞིན་ཅན་
སྤོས་ཆུའི་རྒྱུན་ལྟ་བུ་སྤྲོས་ཏེ་ཚ་དམྱལ་བ་རྣམས་ཀྱི་ཚ་བའི་སྡུག་བསྔལ་རྣམས་ཞི་བར་
བྱས། སྤྲུལ་པའི་གཟུགས་བསྟན་ཏེ་དད་པར་བྱས་ནས་དམྱལ་བའི་སྡུག་བསྔལ་ལས་
ཐར་བར་མཛད་པ་དང༌། སྐུ་ལས་འོད་ཟེར་མེ་འོད་ལྟ་བུ་ཚ་བའི་རང་བཞིན་ཅན་སྤྲོས་

ཏེ་གྲང་དམྱལ་བ་རྣམས་ཀྱི་གྲང་བའི་སྡུག་བསྔལ་ཞི་བར་བྱས། སྤྲུལ་པའི་གཟུགས་
བསྟན་ཏེ་གྲང་བའི་དམྱལ་བ་ལས་ཐར་བར་མཛད་པ་དང་། སྐུ་ལས་འོད་ཟེར་བདུད་རྩིའི་
རང་བཞིན་ཅན་སྤྲོས་ཏེ་ཡི་དྭགས་རྣམས་ཀྱི་བཀྲེས་སྐོམ་གྱི་སྡུག་བསྔལ་ཞི་བར་བྱས་སྤྲུལ་
པའི་གཟུགས་བསྟན་ཏེ་དད་པར་བྱས་ནས་ཡི་དྭགས་ཀྱི་གནས་ལས་ཐར་བར་མཛད་
པ་དང་། སྐུ་ལས་འོད་ཟེར་ཆོས་ཀྱི་སྒྲོན་མེའི་རང་བཞིན་ཅན་སྤྲོས་ཏེ་དུད་འགྲོ་རྣམས་
ཀྱི་སྡུག་བསྔལ་དང་རྨོངས་པའི་མུན་པ་བསལ་ནས་ཆོས་ཀྱི་སྣང་བ་བསྐྱེད་དེ་དུད་འགྲོའི་
གནས་ལས་ཐར་བར་མཛད་པ་དང་། སྐུ་ལས་འོད་ཟེར་དང་སྤྲུལ་པ་དཔག་ཏུ་མེད་
པ་སྤྲོས་ཏེ་ལྷ་དང་མི་དང་ལྷ་མ་ཡིན་རྣམས་ཀྱི་སོ་སོའི་སྡུག་བསྔལ་དང་ཉོན་མོངས་རྣམས་
ཞི་བར་བྱས། རང་རང་གི་དབང་པོ་དང་འཚམ་པའི་སྤྲུལ་པ་བསྟན་ཏེ་ཆོས་བསྟན་པས་
རིམ་གྱིས་སྨིན་ཅིང་གྲོལ་བར་མཛད་པ་ལྟ་བུ་སྟེ། རྒྱས་པར་འདུལ་བ་ལུང་དང་ཤེར་ཕྱིན་
གྱི་མདོ་སྡེ་སོགས་ལས་ཤེས་པར་བྱའོ། །གཉིས་པ་གསུང་གི་ཆོ་འཕྲུལ་ནི། ཚངས་པའི་
གསུང་ནི་སྙན་པ་ཡིས། །འཇིག་རྟེན་གསུམ་པོ་ཀུན་བཀང་སྟེ། །ཞེས་གསུངས། དོན་
ནི། ཐུབ་པས་རྒྱུད་འདི་གསུང་བའི་ཚེ་ཡན་ལག་དྲུག་ཅུ་དང་ལྡན་པའི་ཚངས་པའི་དབྱངས་
སྙན་པའི་གསུང་གིས་འཇིག་རྟེན་གསུམ་པོ་ཀུན་བཀང་ནས་གསུངས་སོ། །གསུང་
དབྱངས་ཡན་ལག་དྲུག་ཅུ་ནི། མཉེན་པ་དང་། འཇམ་པ་དང་། ཡིད་དུ་འོང་བ་དང་།
ཡིད་དུ་འཐད་པ་དང་། དག་པ་དང་། དྲི་མ་མེད་པ་དང་། གསལ་བ་དང་། སྙན་ཅིང་
འཇེབས་པ་དང༌། མཉན་པར་འོས་པ་དང་། མི་ཚུགས་པ་དང་། སྙན་པ་དང་། དུལ་བ་
དང་། མི་རྩུབ་པ་དང་། མི་བརླང་བ་དང་། རབ་ཏུ་དུལ་བ་དང༌། རྣར་སྙན་པ་དང༌།
ལུས་ཚིམ་པར་བྱེད་པ་དང་། སེམས་ཚིམ་པར་བྱེད་པ་དང་། སྙིང་དགའ་བར་བྱེད་པ་
དང་། དགའ་བ་དང་བདེ་བ་བསྐྱེད་པ་དང་། ཡོངས་སུ་གདུང་བ་མེད་པ་དང༌། ཀུན་ཏུ་

ཤེས་པར་བྱ་བ་དང་། རྣམ་པར་རིག་པར་བྱ་བ་དང༌། རྣམ་པར་གསལ་བ་དང་། དགའ་
བར་བྱེད་པ་དང་། མངོན་པར་དགའ་བར་བྱེད་པ་དང་། ཀུན་ཤེས་པར་བྱེད་པ་དང༌།
རྣམ་པར་རིག་པར་བྱེད་པ་དང༌། རིགས་པ་དང་། འབྲེལ་བ་དང་། ཟློས་པའི་སྐྱོན་མེད་
པ་དང་། སེང་གེའི་སྒྲའི་ཤུགས་དང་། གླང་པོ་ཆེའི་སྒྲ་སྐད་དང་། འབྲུག་གི་སྒྲ་དབྱངས་
དང་། ཀླུའི་དབང་པོའི་སྒྲ་དབྱངས་དང་། དྲི་ཟའི་སྒྲ་དབྱངས་དང་། ཀ་ལ་པིངྐའིསྒྲ་
དབྱངས་དང༌། ཚངས་པའི་སྒྲ་དབྱངས་བསྒྲགས་པ་དང༌། ཤང་ཤང་ཏེའུའི་སྒྲ་དབྱངས་
སུ་གྲག་པ་དང་། ལྷའི་དབང་པོའི་སྒྲ་དབྱངས་ལྟར་སྙན་པ་དང་། རྔའི་སྒྲ་དང་། མ་
ཁེངས་པ་དང༌། མི་དམའ་བ་དང་། སྒྲ་ཐམས་ཅད་ཀྱི་རྗེས་སུ་ཞུགས་པ་དང༌། ཚིག་ཟུར་
ཆག་པ་མེད་པ་དང་། མ་ཚང་བ་མེད་པ་དང་། མ་ཞུམ་པ་དང་། མི་ཞན་པ་དང་། རབ་
ཏུ་དགའ་བ་དང་། ཁྱབ་པ་དང་། ཆུབ་པ་དང་། རྒྱུན་ཆགས་པ་དང་། འབྲེལ་བ་དང་།
སྒྲ་ཐམས་ཅད་རྫོགས་པར་བྱེད་པ་དང་། དབང་པོ་ཐམས་ཅད་ཚིམ་པར་བྱེད་པ་དང༌།
མ་སྨད་པ་དང་། མི་འགྱུར་བ་དང་། མི་རྟབ་པ་དང་། འཁོར་ཀུན་ཏུ་གྲག་པ་དང་། རྣམ་
པ་ཐམས་ཅད་ཀྱི་མཆོག་དང་ལྡན་པའོ། །འཇིག་རྟེན་གསུམ་པོ་བཀང་བ་ནི་ཐུབ་པའི་
གསུང་ལ་ཐག་ཉེ་རིང་མེད་པར་འཇིག་རྟེན་གྱི་ཁམས་གཞན་དང་གཞན་དག་ཏུ་ཕྱིན་ཏེ་
ཉན་ན་ཡང་དྲུང་ན་འདུག་པ་ལྟར་ཐོས་པ་སྟེ། འཕགས་པ་མོའུ་གལ་གྱི་བུ་ཆེན་པོས་
ཐུབ་པའི་གསུང་གི་མཐའ་བརྟག་པའི་ཕྱིར་ནུབ་ཕྱོགས་ཀྱི་འཇིག་རྟེན་གྱི་ཁམས་འོད་
ཟེར་གྱི་རྒྱལ་མཚན་ཞེས་བྱ་བར་ཕྱིན་ནས་ཉན་ཀྱང་རྒྱལ་བྱེད་ཚལ་དུ་སྡད་པ་དང་འདྲ་
བར་གསལ་བར་ཐོས་པ་ལྟ་བུའོ། །
གསུམ་པ་སྟོན་པས་གསང་བདག་ལ་ལེགས་སོ་བརྗོད་ནས་མཚན་ཡང་དག་པར་
བརྗོད་པའི་རྒྱུད་གསུང་བར་ཞལ་གྱིས་བཞེས་པ་ནི། ལག་ན་རྡོ་རྗེ་སྟོབས་པོ་ཆེ། །གསང་

དབང་ལ་ནི་སླར་གསུངས་པ། །སྙིང་རྗེ་ཆེ་དང་ལྡན་གྱུར་པས། །འགྲོ་ལ་ཕན་པའི་དོན་
དུ་ཁྱོད། །ཡེ་ཤེས་ལུས་ཅན་འཇམ་དཔལ་གྱི། །མིང་བརྗོད་པས་ནི་དོན་ཆེ་བ། །དག་
པར་བྱེད་ཅིང་སྡིག་སེལ་བ། །ང་ལས་ཉན་པར་བརྩོན་པ་ནི། །ལེགས་སོ་དཔལ་ལྡན་རྡོ་
རྗེ་འཆང་། །ལག་ན་རྡོ་རྗེ་ཁྱོད་ལེགས་སོ། །གསང་བའི་བདག་པོ་དེ་ཕྱིར་ངས། ཁྱོད་ལ་
ལེགས་པར་བསྟན་པར་བྱ། །ཞེས་གསུངས། དོན་ནི། སྟོན་པ་ཐུབ་པའི་དབང་པོས་
གསང་བའི་དབང་པོ་ལག་ན་རྡོ་རྗེ་སྟོབས་པོ་ཆེ་ལ་སླར་གསུངས་པ། ཁྱོད་འཕགས་པ་
འཇམ་དཔལ་གྱི་མཚན་ཡང་དག་པར་བརྗོད་པ་ང་ལས་ཉན་པར་བརྩོན་པར་བྱེད་པ་ནི་
ལེགས་སོ། །དཔལ་ལྡན་རྡོ་རྗེ་འཆང་ཞེས་ཕྱག་རྡོར་ལ་བོས་ནས་ལག་ན་རྡོ་རྗེ་ཁྱོད་
ལེགས་སོ། །ལེགས་པའི་རྒྱུ་མཚན་ནི་ཀུན་སློང་གི་བསམ་པ་ཕུན་སུམ་ཚོགས་པས་ལེགས་པ་
དང་། དགོས་པ་ཕུན་སུམ་ཚོགས་པས་ལེགས་པ་དང་། གང་ཞུ་བའི་ཆོས་ཁྱད་པར་ཅན་
ཕུན་སུམ་ཚོགས་པས་ལེགས་པའོ། །ཀུན་སློང་གི་བསམ་པ་ཕུན་སུམ་ཚོགས་པས་ལེགས་
པ་ནི་རང་གི་ཚེ་འདིའི་དོན་དང་ཕྱི་མ་ལྷ་མི་ཐོབ་འདོད་དང་། རང་ཐར་པ་ཙམ་ཐོབ་འདོད་ཀྱི་
བསམ་པས་མིན་པར་མཁའ་ཁྱབ་ཀྱི་སེམས་ཅན་རྣམས་འཁོར་བར་སྡུག་བསྔལ་བ་མ་
བཟོད་ནས་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་དང་ལྡན་པར་གྱུར་
པས་ཞུ་བ་ཡིན་པས་ལེགས་སོ། །དགོས་པ་ཕུན་སུམ་ཚོགས་པས་ལེགས་པ་ནི་མཚན་ཡང་
དག་པར་བརྗོད་པའི་རྒྱུད་འདིས་འགྲོ་བ་མཐའ་ཡས་པ་ལ་ཕན་པའི་དོན་དུ་འགྱུར་བས་
ན་ལེགས་སོ། །གང་ཞུ་བའི་ཆོས་ཁྱད་པར་ཅན་ཕུན་སུམ་ཚོགས་པས་ལེགས་པ་ནི་སངས་
རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་ལུས་ཅན་འཕགས་པ་འཇམ་དཔལ་གྱི་
མཚན་བརྗོད་པ་ནི་དོན་ཤིན་ཏུ་ཆེ་བ་སྟེ། རྒྱུད་འདི་བཀླགས་པ་ཙམ་གྱིས་ཀྱང་སྔར་བསགས་
ཀྱི་ལས་ངན་སྡིག་སྒྲིབ་དག་པར་བྱེད་ཅིང་། ཕྱིས་ལས་ངན་སྡིག་སྒྲིབ་གསོག་པར་འགྱུར་

བའི་རྒྱུ་ཉོན་མོངས་དང་དེའི་རྐྱེན་འགལ་རྐྱེན་བར་ཆད་ཐམས་ཅད་སེལ་བར་བྱེད་པའི་
ཕན་ཡོན་ཚད་མེད་པ་དང་ལྡན་པའི་རྒྱུད་འདི་ཞུ་བ་ལེགས་སོ། །འཕགས་པ་འཇམ་
དཔལ་གྱི་མཚན་བརྗོད་པ་ཕན་ཡོན་ཆེ་བ་ནི་འཇམ་དཔལ་རྩ་རྒྱུད་ལས།འཇམ་ཞེས་
བྱ་བར་རབ་ཤེས་སངས་རྒྱས་ཡིན། དཔལ་ཞེས་བྱ་བར་ཡོངས་སུ་བཏགས་པ་ནི། ཁྱོད་
ཀྱི་མིང་ནི་སྔོན་གི་རྒྱལ་བས་མཛད། ཁྱོད་ཀྱི་མིང་དུ་འདི་ལྟར་བཏགས་བྱས་པ། །འདས་
དང་མ་བྱོན་ད་ལྟར་སངས་རྒྱས་ཀྱིས། །གཞན་དུ་མ་ཡེངས་རྩེ་གཅིག་ཡིད་དག་པས།
ཁྱོད་ཀྱི་མིང་ནི་འཁོར་གྱི་ནང་དུ་ཐོས། །ངས་ནི་འདི་ལ་ཤེས་དང་ཞི་བ་འཐོབ། །སྲིད་
མཐར་བྱང་ཆུབ་མཆོག་ནི་ཁྱད་པར་ཐོབ། །སྔགས་རྣམས་མ་ལུས་གྲུབ་པར་འགྱུར་བ་
དང་། །འགྲོ་བའི་སྐྱེ་གནས་མཆོག་ནི་རབ་འཐོབ་ཅིང༌། །རྟག་ཏུ་ཆོས་མཆོག་ལ་ནི་ཡང་
དག་གནས། །བགེགས་རྣམས་རྣམ་པར་སྤངས་ཤིང་གྲུབ་པ་ཐོབ། །འདོད་པའི་སྔགས་
རྣམས་མ་ལུས་འགྲུབ་པར་བྱེད། །བྱང་ཆུབ་ཤིང་དབང་དྲུང་དུ་མྱུར་དུ་འགྲོ། །སོང་
ནས་བྱང་ཆུབ་མཆོག་ནི་ཐོབ་པར་བྱེད། །སོང་ནས་སེམས་ཅན་ཕན་ཕྱིར་དེར་འདུག་
སྟེ། །སངས་རྒྱས་བྱང་ཆུབ་འཁོར་ལོ་རབ་ཏུ་བསྐོར། །དེ་ལྟར་རྒྱལ་བའི་གཙོ་བོས་ཡོན་ཏན་
གསུངས། །འཇམ་དཔལ་ཞེས་ནི་ཁྱོད་ཀྱི་མིང་དྲན་པ། །ཡོན་ཏན་བསམ་མི་ཁྱབ་ཅེས་
རྒྱལ་བས་གསུངས། །རྒྱལ་བའི་གཙོ་བོ་སྔར་གཤེགས་ཐམས་ཅད་ཀྱིས། །རྟག་ཏུ་ཁྱོད་
ཀྱི་མཐུ་ནི་བསྟན་པ་ཡིན། །གཞོན་ནུ་དག་པ་ཁྱོད་ཀྱི་སྔགས་རྟོགས་པ། །བསྐལ་པ་
གྲངས་མེད་དག་ཏུའང་སྟོན་མི་ནུས། །འཇམ་དཔལ་ཁྱེད་ཀྱི་སྔགས་ཀྱི་སྤྱོད་པ་ནི། །
སངས་རྒྱས་མ་ལུས་དག་གིས་རབ་ཏུ་བཤད། །ཅེས་གསུངས། སངས་རྒྱས་གཞན་ཐམས་
ཅད་ཀྱི་མཚན་བརྗོད་པ་ལས་འཕགས་པ་འཇམ་དཔལ་སངས་རྒྱས་པའི་མཚན་རྒྱལ་བ་
ཀུན་ཏུ་གཟིགས་ཞེས་པ་ལན་གཅིག་བརྗོད་པ་ཕན་ཡོན་ཆེ་བ་ནི་འཇམ་དཔལ་གྱི་ཞིང་

གི་བཀོད་པའི་མདོ་ལས། རིགས་ཀྱི་བུ་དག་གང་གིས་སངས་རྒྱས་བྱེ་བ་ཁྲག་ཁྲིག་བརྒྱ་
སྟོང་གི་མཚན་བརྗོད་པ་བས་ནི་གང་གིས་འཇམ་དཔལ་གཞོན་ནུར་གྱུར་པའི་མིང་
བརྗོད་ན་འདི་ཉིད་དེ་བས་བསོད་ནམས་ཆེས་མང་དུ་བསྐྱེད་ན་བཅོམ་ལྡན་འདས་དེ་
བཞིན་གཤེགས་པ་ཀུན་ཏུ་གཟིགས་པ་དེའི་མཚན་བརྗོད་པ་ལྟ་སྨོས་ཀྱང་ཅི་དགོས།
དེ་ཅིའི་ཕྱིར་ཞེ་ན་འཇམ་དཔལ་གཞོན་ནུར་གྱུར་པས་བསྐལ་པ་རེ་རེ་ཞིང་སེམས་ཅན་
གྱི་དོན་ཇི་སྙེད་དུ་བྱས་པའི་སེམས་ཅན་གྱི་དོན་དེ་ནི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་
གིས་ཀྱང་མ་མཛད་དོ། །ཞེས་གསུངས་པ་ལྟར་རོ། །དེ་ལྟར་འཕགས་པ་འཇམ་དཔལ་
གྱི་མཚན་ཡང་དག་པར་བརྗོད་པ་ནི་མཁའ་ཁྱབ་ཀྱི་སེམས་ཅན་རྣམས་འཁོར་བ་དང་
ངན་སོང་གི་སྡུག་བསྔལ་ལས་བསྒྲལ་ཏེ་མཐོ་རིས་དང་ཐར་པ་དང་ཐམས་ཅད་མཁྱེན་
པའི་གོ་འཕང་མྱུར་དུ་ཐོབ་པའི་ཐབས་བླ་ན་མེད་པར་འགྱུར་བས་རྒྱུད་འདི་གསུང་བར་
བསྐུལ་བ་ནི་དགོས་པ་ཆེན་པོ་དང་ལྡན་པ་དེའི་ཕྱིར་དཔལ་ཕྱག་ན་རྡོ་རྗེ་ལ་གསང་བའི་
བདག་པོ་ཞེས་བོས་ནས་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་ཇི་ལྟར་གསོལ་བ་
བཏབ་པ་དེ་ལྟར་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་ངས་ཁྱོད་
ལ་བསྟན་པར་བྱའོ་ཞེས་སྟོན་པ་ཐུབ་པའི་དབང་པོས་རྒྱུད་འདི་གསུང་བར་ཞལ་གྱིས་
བཞེས་སོ། །
བཞི་པ་ཕྱི་རབས་ཀྱི་གདུལ་བྱ་རྣམས་ལ་བསླབ་པའི་ཕྱིར། ཆོས་ཉན་པའི་སྣོད་
རུང་དུ་བྱ་བར་གདམས་པ་ནི། ཁྱོད་ནི་རྩེ་གཅིག་ཡིད་ཀྱིས་ཉོན། །ཞེས་གསུངས། དོན་
ནི། གསང་བདག་ཕྱག་ན་རྡོ་རྗེ་ལ་ཆོས་ཉན་པའི་ཀུན་སློང་གི་སྐྱོན་དྲི་མ་གང་ཡང་མེད་ཀྱང་
ཕྱི་རབས་ཀྱི་གདུལ་བྱ་རྣམས་ལ་ཆོས་ཉན་པའི་ཚེ་སྣོད་ཀྱི་སྐྱོན་གསུམ་སྤངས་མཚན་ཉིད་
གསུམ་དང་ལྡན་པར་བྱ་དགོས་སོ་ཞེས་འདོམས་པའི་ཕྱིར་གསང་བདག་ལ་གསུང་

ཡོངས་འཛིན་ཡེ་ཤེས་རྒྱལ་མཚན་གྱིས་མཛད། བློ་ཡུ
བའི་ཚུལ་དུ་ཁྱོད་ནི་གཞན་དུ་མ་ཡེངས་བར་རྩེ་གཅིག་ཏུ་ཡིད་ཀྱིས་བསྒྲིམས་ཏེ་ཉོན་ཅིག་
ཅེས་གསུངས། སྣོད་ཀྱི་སྐྱོན་གསུམ་ནི་ཁ་སྦུབས་དང་། ཞབས་རྡོལ་དང་། དྲི་མ་ཅན་
གསུམ་སྟེ་ཁ་སྦུབས་ཀྱི་སྐྱོན་སེལ་ཕྱིར་ཉོན་ཞེས་གསུངས། ཞབས་རྡོལ་གྱི་སྐྱོན་སེལ་
ཕྱིར་ཡིད་ཀྱིས་ཞེས་གསུངས་ཏེ་མ་བརྗེད་པར་སེམས་ལ་འཛིན་དགོས་པའོ། །དྲི་མ་
ཅན་གྱི་སྐྱོན་སེལ་ཕྱིར་རྩེ་གཅིག་ཅེས་གསུངས་ཏེ་རྙེད་བཀུར་སྙན་གྲགས་ལ་ཆགས་པ་
སོགས་ཉོན་མོངས་པའི་དབང་དུ་མ་སོང་བར་དད་པ་རྩེ་གཅིག་པ་དང་འདུན་པ་རྩེ་གཅིག་
པས་ཉན་དགོས་པར་གདམས་པའོ། །
ཁ་ས་བྱེད་པ་ཞི
ལྔ་པ་སྟོན་པས་རྒྱུད་གསུང་བར་ཞལ་གྱིས་བཞེས་པ་ལ་གསང་བདག་གིས་ལེགས་
སོ་ཞུས་པ་ནི། བཅོམ་ལྡན་དེ་ནི་ལེགས་ཞེས་གསོལ། ཞེས་གསུངས། དོན་ནི། སྟོན་
པ་ཐུབ་པའི་དབང་པོས་ཐུགས་དགྱེས་པ་ཆེན་པོས་ཆོ་འཕྲུལ་རྣམ་པ་གསུམ་གྱི་སྒོ་ནས་
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་རྒྱུད་གསུང་བར་ཞལ་གྱིས་
བཞེས་པ་ན་གསང་བའི་བདག་པོས་བཅོམ་ལྡན་འདས་རྒྱུད་གསུང་བར་ཞལ་གྱིས་བཞེས་
པ་དེ་ནི་ལེགས་སོ་ཞེས་གསོལ་ནས་སྟོན་པས་ཇི་ལྟར་བཀའ་སྩལ་པ་བཞིན་དུ་བདག་
གིས་རྩེ་གཅིག་ཏུ་ཉན་ནས་བཀའ་བཞིན་དུ་བསྒྲུབ་པར་བགྱིའོ། །ཞེས་པ་ནི་ཚིག་གི་
ལྷག་མའོ། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་བ་
རྗེ་བཙུན་འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་འབེབས་བྱེད་བསྟོད་སྤྲིན་གྱི་སྒྲ་
དབྱངས་ལས། ལེའུ་གཉིས་པ་ལན་བཏབ་པའི་ལེའུའི་བཤད་པའོ།། །། 

ལེའུ་གསུམ་པའི་རྣམ་བཤད།
གཉིས་པ་མཚན་ཡང་དག་པར་བརྗོད་པའི་རྒྱུད་རྒྱས་པར་བཤད་པ་ལ་གསུམ།
སྟོན་པ་ཐུབ་པའི་དབང་པོས་འཕགས་པ་འཇམ་དཔལ་གྱི་རིགས་ལ་གཟིགས་པ།
འཕགས་པ་འཇམ་དཔལ་གྱི་རིགས་རྣམས་ཀྱི་ལུས་རྣམ་གཞག་བསྟན་ཏེ་སྒྱུ་འཕྲུལ་དྲ་བས་
མངོན་པར་རྫོགས་པར་བྱང་ཆུབ་པའི་ཚུལ། འཕགས་པ་འཇམ་དཔལ་གྱི་མཚན་རིགས་
སོ་སོའི་སྒོ་ནས་རྒྱས་པར་བཤད་པའོ། །
དང་པོ་ནི། དེ་ནས་བཅོམ་ལྡན་ཤཱཀྱ་ཐུབ། །གསང་སྔགས་རིགས་ཆེན་ཐམས་
ཅད་དང༌། །གསང་སྔགས་རིག་སྔགས་འཆང་བའི་རིགས། །རིགས་གསུམ་ལ་ནི་རྣམ་
པར་གཟིགས། །འཇིག་རྟེན་འཇིག་རྟེན་འདས་པའི་རིགས། །འཇིག་རྟེན་སྣང་བྱེད་རིགས་
ཆེན་དང༌། །ཕྱག་རྒྱ་ཆེན་པོའི་རིགས་མཆོག་དང༌། །རིགས་ཆེན་གཙུག་ཏོར་ཆེར་གཟིགས་
ནས། །ཞེས་གསུངས། དོན་ནི། ཞུས་ལན་གྱི་སྒོ་ནས་རྒྱུད་འདི་གསུང་བ་ལ་འཇུག་པའི་
ཡན་ལག་བསྟན་ཟིན་པའི་དེ་མ་ཐག་ནས་སྟོན་པ་བཅོམ་ལྡན་འདས་ཤཱཀྱ་ཐུབ་པས་
འཕགས་པ་འཇམ་དཔལ་གྱི་རིགས་ཀྱི་དབྱེ་བ་ལ་གཟིགས་ཏེ་དེ་ཡང་རིགས་ཐམས་ཅད་
མཐར་གཏུགས་ན་རིགས་གཅིག་ཏུ་གཟིགས་པ་དང་། དེ་ལས་ཕྱེ་བ་རིགས་གཉིས་སུ་
གཟིགས་པ། རིགས་གསུམ་དུ་གཟིགས་པ། རིགས་ལྔར་གཟིགས་པ། རིགས་དྲུག་ཏུ་
གཟིགས་པ། དེ་དག་ལས་ཕྱེ་བ་རིགས་མཐའ་ཡས་པར་གཟིགས་པ་རྣམས་སུ་ཡོད་པ་
ལས། དང་པོ་རིགས་གཅིག་ཏུ་གཟིགས་པ་ནི། གསང་སྔགས་རིགས་ཆེན་ཐམས་ཅད་
དང་། །ཞེས་པས་བསྟན་ཏོ། །དེ་ཡང་གསང་སྔགས་ཀྱི་རྒྱུད་ནས་ལྷའི་རིགས་མཐའ་

ཡས་པ་གསུངས་པ་ཐམས་ཅད་མཐར་གཏུགས་ན་གཉིས་སུ་མེད་པའི་ཡེ་ཤེས་ཀྱི་རིགས་
ཆེན་པོ་གཅིག་ཏུ་འདུ་བས་འཕགས་པ་འཇམ་དཔལ་ནི་སངས་རྒྱས་ཐམས་ཅད་ཀྱི་ཡེ་ཤེས་
གཅིག་ཏུ་འདུས་པའི་སྐུ་ཅན་ཡིན་པས་གསང་སྔགས་རིགས་ཆེན་ཞེས་བསྔགས་སོ། །
གསང་སྔགས་ཞེས་པ་ནི་འཕགས་པ་འཇམ་དཔལ་གྱི་སྐུ་སྒྲུབ་ཚུལ་རྒྱུད་སྡེ་བཞི་ནས་
གསུངས་པ་ཐམས་ཅད་དང༌། ཁྱད་པར་བླ་མེད་ཀྱི་རྒྱུད་ནས་རིམ་གཉིས་ཀྱི་ལྷའི་སྐུ་སྒྲུབ་
ཚུལ་གསུངས་པ་འདི་དག་ནི་སྣོད་རུང་གི་དབང་མ་ཐོབ་ཐམས་ཅད་ལ་གསང་ཞིང་སྦ་བར་
བྱ་བ་ཁོ་ན་ཡིན་པ་དང༌། དམ་ཚིག་ཚུལ་བཞིན་དུ་བསྲུངས་ཏེ་གསང་བའི་སྒོ་ནས་བསྒྲུབས་
ན་འགྲུབ་ཀྱི། དམ་ཚིག་མ་བསྲུངས་པ་དང་། སྔགས་ཀྱི་གསང་བ་འདི་དག་མ་སྦས་པར་
སྣོད་མིན་ལ་གསང་སྒྲོག་བྱས་ན་རིམ་གཉིས་ཀྱི་ལྷ་སྐུ་མི་འགྲུབ་པར་མ་ཟད་གསང་བ་
བསྒྲགས་པའི་ཉེས་པས་འདི་ཕྱི་གཉིས་ཀར་ཕུང་བར་གསུངས་སོ། །དེ་ལས་ཕྱེ་བ་རིགས་
གཉིས་སུ་གཟིགས་པ་ནི། གསང་སྔགས་རིག་སྔགས་འཆང་བའི་རིགས། །ཞེས་གསུངས།
དོན་ནི། གཉིས་སུ་མེད་པའི་ཡེ་ཤེས་དེ་ལ་ཡང་ཐབས་ཀྱི་ཆ་དང་ཤེས་རབ་ཀྱི་ཆ་གཉིས་
ཡོད་པས་གསང་སྔགས་ཐབས་ཀྱི་རིགས་དང་། རིག་སྔགས་འཆང་བ་ཤེས་རབ་ཀྱི་རིགས་
གཉིས་སུ་ཡོད་པར་གཟིགས་སོ། །དེ་ཡང་བླ་མེད་ཀྱི་རྒྱུད་ཐམས་ཅད་ལྷན་ཅིག་སྐྱེས་
པའི་ཡེ་ཤེས་དང་། གནས་ལུགས་དེ་ཁོ་ན་ཉིད་དབྱེར་མེད་དུ་སྦྱོར་བའི་གཉིས་མེད་ཀྱི་
རྒྱུད་ཤ་སྟག་ཡིན་ཀྱང་། གཉིས་མེད་ཀྱི་རྒྱུད་དེ་ལ་ཐབས་རྒྱུད་དང་ཤེས་རབ་ཀྱི་རྒྱུད་
གཉིས་སུ་ཡོད་ཅིང་། ཐབས་ཤེས་གཉིས་སུ་མེད་པའི་རྒྱུད་ཅེས་པའི་ཐབས་ཤེས་དང་། དེ་
ལ་དབྱེ་ན་ཐབས་རྒྱུད་དང་ཤེས་རབ་ཀྱི་རྒྱུད་ཅེས་པའི་ཐབས་ཤེས་གཉིས་མིང་འདྲ་ཡང་
དོན་མི་གཅིག་གོ །གསང་བ་ལས་ཀྱང་ཆེས་གསང་བའི་གནས་འདི་དག་ནི་བློ་བཟང་
ཐུབ་དབང་རྡོ་རྗེ་འཆང་ཆེན་པོས་ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་བའི་

སྒྲོན་མེར་ཞིབ་ཏུ་གསུངས་པས་དེ་ལས་ཤེས་པར་བྱའོ། །རིགས་གསུམ་དུ་གཟིགས་པ་
ནི། རིགས་གསུམ་ལ་ནི་རྣམ་པར་གཟིགས། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱི་རིགས་ལ་སྐུ་རྡོ་རྗེའི་རིགས་དང༌། གསུང་རྡོ་རྗེའི་རིགས་དང༌།
ཐུགས་རྡོ་རྗེའི་རིགས་གསུམ་དུ་ཡོད་ཅིང༌། རིགས་དེ་གསུམ་ལ་རྣམ་པར་གཟིགས་ནས་
འོག་ནས་དེ་དག་དང་མཐུན་པའི་བསྟོད་པ་མཛད་ཅེས་པའོ། །རིགས་ལྔར་གཟིགས་པ་
དང་རིགས་དྲུག་ཏུ་གཟིགས་པ་དང་དེ་དག་ལས་ཕྱེ་བའི་རིགས་མཐའ་ཡས་པ་ལ་
གཟིགས་པ་ནི། འཇིག་རྟེན་འཇིག་རྟེན་འདས་པའི་རིགས། །འཇིག་རྟེན་སྣང་བྱེད་རིགས་
ཆེན་དང་། །ཕྱག་རྒྱ་ཆེན་པོའི་རིགས་མཆོག་དང་། །རིགས་ཆེན་གཙུག་ཏོར་ཆེར་གཟིགས་
ནས། །ཞེས་གསུངས། དོན་ནི། འཕགས་པ་འཇམ་དཔལ་གྱི་སྐུའི་རིགས་ལྔ་ཡོད་པ་ནི།
དེ་བཞིན་གཤེགས་པའི་རིགས་དང་། རིན་པོ་ཆེའི་རིགས་དང་། པདྨའི་རིགས་དང་།
ལས་ཀྱི་རིགས་དང༌། རྡོ་རྗེའི་རིགས་ལྔ་སྟེ། མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས།
སོར་རྟོག་ཡེ་ཤེས། བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་ལྔ་ཡོད་ཅིང་། དེ་དག་ལྷའི་
སྐུར་ཤར་བའི་རིགས་ཀྱང་ལྔ་ཡོད་པས་འོག་ནས་དེ་དག་དང་མཐུན་པའི་མཚན་བརྗོད་
པར་མཛད་དོ། །རིགས་དྲུག་ལ་གཟིགས་པ་ནི། རིགས་ལྔ་པོ་དེའི་སྟེང་དུ་དྲུག་པ་རྡོ་རྗེ་
འཆང་གི་རིགས་བསྣན་པའོ། །རིགས་ལྔ་དང་དྲུག་ལ་གཟིགས་ཚུལ་དེ་དག་ཀྱང༌། །
ཕྱག་རྒྱ་ཆེན་པོའི་རིགས་མཆོག་དང་། །ཞེས་པས་བསྟན་པར་དྲི་མེད་འོད་ལས་གསུངས། །
རིགས་མཐའ་ཡས་པ་ལ་གཟིགས་ཚུལ་ནི། །འཇིག་རྟེན་འཇིག་རྟེན་འདས་པའི་རིགས། །
འཇིག་རྟེན་སྣང་བྱེད་རིགས་ཆེན་དང༌། །ཞེས་པས་བསྟན་ཏེ། དེ་ལ་འཇིག་རྟེན་པའི་
རིགས་དང་འཇིག་རྟེན་ལས་འདས་པའི་རིགས་མཐའ་ཡས་པ་དང་། དེ་དག་རེ་རེ་ལའང་
ནང་གསེས་ཀྱིས་ཕྱེ་བ་མཐའ་ཡས་པ་ཡོད་པ་ཡིན་པར་གསུངས། ལྷའི་རིགས་ལ་རིགས་

གཅིག་དང་། གསུམ་དང་། ལྔ་དང་། དེ་ལས་ཕྱེ་བའི་རིགས་བརྒྱར་དབྱེ་བ་འདུས་པའི་
རྩ་རྒྱུད་ལས་གསུངས་སོ། །
དེ་ལྟར་རིགས་ཀྱི་དབྱེ་བ་མང་དུ་ཡོད་ཀྱང་རིགས་ཐམས་ཅད་ཀྱི་ནང་ནས་རིགས་
ཆེན་པོ་གཙུག་ཏོར་ལྟ་བུ་ནི་རིགས་དྲུག་པ་ཉིད་ཡིན་པར་གསུངས་ཤིང་། རིགས་དྲུག་
པ་ཉིད་ཆེ་བར་གཟིགས་ནས་དེ་དང་མཐུན་པའི་མཚན་བརྗོད་པའི་བསྟོད་པ་རྒྱས་པར་
གཞུང་འདི་དག་ལ་དྲི་མེད་འོད་དང་བདུད་རྩི་ཐིགས་པ་སོགས་སུ་སྦས་དོན་གྱི་
བཤད་པ་མང་དུ་མཛད་སྣང་སྟེ་གཞུང་དེ་དག་ཉིད་ལས་ཤེས་པར་བྱའོ། །འཕགས་པ་
འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་པའི་
དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་
ལས། ལེའུ་གསུམ་པ་རིགས་ལ་གཟིགས་པའི་ལེའུའི་བཤད་པའོ།། །། 

གཉིས་པ་འཕགས་པ་འཇམ་དཔལ་གྱི་རིགས་རྣམས་ཀྱི་ལུས་རྣམ་གཞག་བསྟན་
ཏེ་སྒྱུ་འཕྲུལ་དྲ་བས་མངོན་པར་རྫོགས་པར་བྱང་ཆུབ་པའི་ཚུལ་ནི། ཚིག་གི་བདག་པོས་
ཚིགས་སུ་བཅད། །གསང་སྔགས་རྒྱལ་པོ་དྲུག་ལྡན་ཞིང་། །གཉིས་སུ་མེད་པར་འབྱུང་
བ་དང་། །མི་སྐྱེ་ཆོས་ཅན་འདི་གསུངས་པ། །ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ།
ཨཾ་ཨཿསྟྲཱི་ཏོ་ཧྲི་དི། ཛྙ་ན་མཱུནྟིར་ཧཾ་བུད་དྷོ་བུད་དྷཱ་ནཱཾ། ཏྱ་དྷཱ་བནྟཱི་ནཱཾ། ཨོཾ་བཛྲ་ཏཱིཀྵདུཿཁ་ཙྪ་
ད་པྲཛྙཱ་ཛྙཱ་ན་མཱུནྟ་ཡེ། ཛྙཱ་ན་ཀཱ་ཡ་ཝཱ་གཱི་ཤྭ་ར་ཨ་ར་པ་ཙ་ནཱ་ཡ་ཏེ་ན་མ། ཞེས་གསུངས།
དོན་ནི། ཁམས་གསུམ་གྱི་འགྲོ་བ་རྣམས་ལ་ཉོན་མོངས་པ་བརྒྱད་ཁྲི་བཞི་སྟོང་གི་གཉེན་
པོར་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་སྟོན་པའི་ཚིག་གི་བདག་པོ་སྟོན་པ་ཐུབ་པའི་དབང་
པོས་འཕགས་པ་འཇམ་དཔལ་གྱི་སྐུའི་རྣམ་འགྱུར་རིགས་ཇི་སྙེད་ཡོད་པ་རྣམས་ལ་
གཟིགས་ནས་རིགས་དེ་དག་དང་མཐུན་པར་མཚན་ཡང་དག་པར་བརྗོད་པའི་བསྟོད་པ་
ཚིགས་སུ་བཅད་པ་མཛད་བཞེད་ནས་དེ་དག་གི་ལུས་མདོར་བསྟན་ལྟ་བུར་བཛྲ་ཏིག་ལ་
སོགས་པའི་གསང་སྔགས་རྒྱལ་པོ་དྲུག་དང་ལྡན་ཞིང་གཉིས་སུ་མེད་པར་འབྱུང་བ་དང་མི་
སྐྱེ་བའི་ཆོས་ཅན་སྟོན་པའི་ཨ་ཨཱ་ཞེས་པ་ནས་ན་མ་ཞེས་པའི་བར་གྱི་སྔགས་འདི་དག་
དེ་ལ་ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ། ཨཾ་ཨཿཞེས་ཉིས་ཚན་དུ་བྱས་ནས་དྲུག་
དང་། སོ་སོར་བགྲང་ན་བཅུ་གཉིས་སུ་ཡོད་པ་འདི་དག་ནི་སྦྱང་གཞི་སྦྱོང་བྱེད་དང་ཕྱི་ནང་
གསུངས་སོ། །
གཞན་གསུམ་མཚོན་པའི་བརྡར་གསུངས་པ་ཡིན་ཏེ། དེ་ཡང་སྦྱང་གཞི་ལ་འཛམ་བུ་གླིང་

པའི་མི་མངལ་སྐྱེས་ཁམས་དྲུག་ལྡན་པ་ཞིག་གི་ལུས་ལ་ཁམས་དྲུག་ཡོད་པ་དང་། ཕྱིའི་སྐྱེ་
མཆེད་དྲུག་དང་ནང་གི་སྐྱེ་མཆེད་དྲུག་དང་སྣོད་ཀྱི་འཇིག་རྟེན་ལ་ས་ཆུ་མེ་རླུང་ནམ་མཁའ་
རི་རབ་བཅས་དྲུག་ཡོད་པ་དང་། སྤྱིར་སེམས་ཅན་ཐམས་ཅད་བསྡུ་ན་རིགས་དྲུག་ཡོད་
པ་ལྟར་དེ་དག་སྦྱོང་བྱེད་ཀྱི་ལྷ་ལ་རྒྱལ་བ་རིགས་དྲུག་ཡོད་པ་དང་། ཕྱི་ལ་སྣོད་ཀྱི་འཇིག་
རྟེན་ལ་ས་ཆུ་མེ་རླུང་ནམ་མཁའ་རི་རབ་བཅས་དྲུག་དང༌། ནང་ལ་འགྲོ་བ་རིགས་དྲུག་
དང་མངལ་སྐྱེས་ལ་ཁམས་དྲུག་ལ་སོགས་པ་ཡོད་པ་དང་། གཞན་ལ་བསྐྱེད་རྫོགས་
གཉིས་ལས་བསྐྱེད་རིམ་ལ་རྒྱལ་བ་རིགས་དྲུག་གི་དཀྱིལ་འཁོར་དང་། རྫོགས་རིམ་ལ་
སྦྱོར་བ་ཡན་ལག་དྲུག་ཡོད་པ་རྣམས་དབྱངས་ཉིས་ཚན་དྲུག་དང་སྔགས་དྲུག་གིས་
མཚོན་པ་དང༌། ཡང་ཕྱི་ལ་སྣོད་ཀྱི་འཇིག་རྟེན་ལ་ས་དུམ་བུ་བཅུ་གཉིས་ཡོད་པ་དང༌།
མཁའ་ལ་ལུག་ཁྱིམ་ལ་སོགས་པ་ཁྱིམ་བཅུ་གཉིས་ཡོད་པ་དང་། ནང་ལ་སེམས་ཅན་
རྣམས་མ་རིག་པ་ལ་སོགས་པ་རྟེན་འབྲེལ་ཡན་ལག་བཅུ་གཉིས་ཀྱི་དབང་གིས་འཁོར་བར་
འཁོར་བ་དང་། གཞན་ལ་ས་བཅུ་གཉིས་རིམ་གྱིས་བགྲོད་ནས་བྱང་ཆུབ་སྒྲུབ་པ་རྣམས་
དབྱངས་བཅུ་གཉིས་ཀྱིས་མཚོན་ཞིང་། ས་བཅུ་གཉིས་ནི་སོ་སྐྱེའི་ས་ལ་དད་པའི་ས་
དང་། མོས་སྤྱོད་ཀྱི་ས་གཉིས་དང་། མོས་སྤྱོད་ལ་ཚོགས་སྦྱོར་གཉིས་དང་། འཕགས་
པའི་ས་ལ་ས་དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་སྤྲིན་གྱི་བར་ས་བཅུ་སྟེ་ཁྱོན་
ས་བཅུ་གཉིས་དང་། ཡང་རྡོ་རྗེ་སྙིང་པོ་རྒྱན་གྱི་རྒྱུད་ལས། ཀུན་ཏུ་འོད་ཀྱི་ས་ཆེན་པོ། དེ་ནི་
ཉི་མའི་དཀྱིལ་འཁོར་འདྲ། །བདུད་རྩི་འོད་ནི་གཉིས་པ་སྟེ། །ཤིན་ཏུ་འོད་གསལ་ཟླ་བ་
འདྲ། །ནམ་མཁའ་འོད་ནི་གསུམ་པ་སྟེ། །ནམ་མཁའ་ཇི་བཞིན་རབ་ཏུ་གནས། །རྡོ་རྗེ་
འོད་ནི་བཞི་པ་སྟེ། །ས་དེ་ཉིད་ནི་ཡིད་དགའ་འོ། །ལྔ་པ་རིན་ཆེན་འོད་ཅེས་པ། །དབང་
བསྐུར་བ་ལ་རབ་ཏུ་གནས། ། འི་འོད་ནི་དྲུག་པ་སྟེ། །པདྨ་བཞིན་དུ་རབ་ཏུ་དགྱེས། །

བདུན་པ་ལས་ཀྱི་འོད་ཅེས་བྱ། །སངས་རྒྱས་འཕྲིན་ལས་བྱེད་པར་འདོད། །བརྒྱད་པ་དཔེ་
མེད་ཅེས་པ་སྟེ། །དོན་ལ་དཔེ་དང་མཉམ་པ་མིན། །དཔེ་ལྡན་ཞེས་པ་དགུ་པ་ཡིན། །
ཐམས་ཅད་དཔེ་ནི་སོ་སོར་འབིགས། །བཅུ་པ་ཤེས་རབ་འོད་ཅེས་པ། །སངས་རྒྱས་པ་
ནི་བླ་ན་མེད། །བཅུ་གཅིག་ཐམས་ཅད་མཁྱེན་པ་ཉིད། །ས་ཆེན་རབ་ཏུ་འོད་གསལ་བ། །
བཅུ་གཉིས་སོ་སོར་རང་རིག་པ། །སངས་རྒྱས་ཡེ་ཤེས་རབ་ཏུ་རྫོགས། །ཞེས་འབྱུང་བ་
ལྟར་གྱི་ས་བཅུ་གཉིས་དང་། ཡང་ཀྱཻ་རྡོ་རྗེའི་རྒྱུད་ནས་བཤད་པ་ལྟར་གྱི་གནས་ལ་སོགས་
པ་ལ་སྦྱར་བ་བཅུ་གཉིས་སུ་བྱ་བ་ནི། ཨའི་རྣམ་པ་ནི་གནས། ཨཱའི་རྣམ་པ་ཉེ་བའི་
གནས། ཨིའི་རྣམ་པ་ནི་ཞིང་། ཨཱིའི་རྣམ་པ་ཉེ་བའི་ཞིང༌། ཨུའི་རྣམ་པ་ནི་ཚནྫོ་ཧ། ཨཱུའི་
རྣམ་པ་ཉེ་བའི་ཚནྡྷོ་ཧ། ཨེའི་རྣམ་པ་འདུ་བ། ཨཻའི་རྣམ་པ་ཉེ་བའི་འདུ་བ། ཨོའི་རྣམ་པ་
དུར་ཁྲོད། ཨོའི་རྣམ་པ་ཉེ་བའི་དུར་ཁྲོད། ཨཾ་གི་རྣམ་པ་འཐུང་གཅོད། ཨའི་རྣམ་པ་
ཉེ་བའི་འཐུང་གཅོད་དེ་བཅུ་གཉིས་སོ། །སྔགས་དོན་དངོས་གཞི་ནི་དབྱངས་བཅུ་གཉིས་
པོ་ཉིས་ཚན་དུ་བྱས་ཏེ་ཡེ་ཤེས་དྲུག་ལྷའི་རྣམ་པར་ཤར་བའི་སྐུའོ། །སྟྲཱི་ཏོ་ཧྲི་དེ་ནི་སྙིང་
ངམ་ཐུགས་ཀར་གནས་པ་སྟེ། སྠི་ཏོ་ནི་གནས་པ། ཧྲི་དི་ནི་ཐུགས་སམ་སྙིང་པོ། ཛྙཱ་ན་
མུརྟི་ནི་ཡེ་ཤེས་ཀྱི་སྐུ་སྟེ། ཛྙཱ་ན་ནི་ཡེ་ཤེས། མཱརྟི་ནི་སཾ་དེའི་སྐུའོ། །ར་ཧཾ་ནི་ངའོ། །བུད་
དྷོ་ནི་རྟོགས་པ། བུད་དྷཱ་ནཱཾ་ནི་སངས་རྒྱས་རྣམས་ཀྱིའོ། །ཏྲྱ་དྷཱ་བནྟཱི་ནཱཾ་ནི་དུས་གསུམ་
བཞུགས་པ་སྟེ། ཏྱ་དྷཱ་ནི་དུས་གསུམ། བནྟཱི་ནཱཾ་ནི་བཞུགས་པའོ། །ཨོཾ་བཛྲ་ཏིཀྵ་ནི་རྡོ་རྗེ་
རྣོན་པོ། དུ་ཁཙྪེ་ད་ནི་སྡུག་བསྔལ་གཅོད་པ། པྲཛྙཱ་ཛྙཱ་ན་མཱནྟ་ཡེ་ནི་ཤེས་རབ་ཡེ་ཤེས་
ཀྱི་གཙུག་ཏོར་རམ་སྐུ་ཅན། ཛྙཱ་ན་ཀཱ་ཡ་ནི་ཡེ་ཤེས་ཀྱི་སྐུ་ཅན། ཝཱ་གཱི་ཤྭ་ར་ནི་ངག་གི་
དབང་ཕྱུག །ཨ་ར་པ་ཙ་ནཱ་ཡ་ཏེ་ན་མ་ནི་འགྲོ་བ་སྨིན་པར་བྱེད་པ་ཁྱོད་ལ་འདུད་ཅེས་
པའོ། །དེ་དག་གོ་བདེ་བར་བརྗོད་ན་དབྱངས་བཅུ་གཉིས་ཀྱིས་མཚོན་པའི་ཐུན་མོང་

དང་ཐུན་མོང་མིན་པའི་ལམ་རྣམས་མཐར་ཕྱིན་ནས་སངས་རྒྱས་པ་དུས་གསུམ་གྱི་
སངས་རྒྱས་ཐམས་ཅད་ཀྱི་སྙིང་པོ་གཉིས་སུ་མེད་པའི་ཡེ་ཤེས་གཅིག་ཏུ་འདུས་པའི་སྐུ་
རྗེ་བཙུན་འཇམ་པའི་དབྱངས་ཀྱི་སྐུའི་རྣམ་འགྱུར་རྡོ་རྗེ་རྣོན་པོ་ལ་སོགས་པ་རིགས་དྲུག་
ཏུ་ཤར་བ་ལ་གུས་པས་འདུད་དོ་ཞེས་པའོ། །ཚིག་གི་བདག་པོས་ཚིགས་སུ་བཅད། །ཅེས་
ཚིགས་བཅད་དུ་བརྗོད་པར་གསུངས་པས་སྔགས་འདི་དག་ཚིགས་བཅད་དུ་བྱེད་ཚུལ་ནི།
སྙིང་ལ་གནས། ཡེ་ཤེས་སྐུ་བདག་སངས་རྒྱས་ཏེ། །སངས་རྒྱས་དུས་གསུམ་བཞུགས་
རྣམས་ཀྱིའོ། །ཨོཾ་རྡོ་རྗེ་རྣོན་པོ་སྡུག་བསྔལ་གཅོད། །ཤེས་རབ་ཡེ་ཤེས་སྐུ་ཅན་ཏེ། །ཡེ་
ཤེས་སྐུ་ཅན་གསུང་དབང་ཕྱུག །འགྲོ་བ་སྨིན་བྱེད་ཁྱོད་ལ་འདུད། །ཅེས་པ་སྟེ། སྔོན་
གྱི་དམ་པ་འགའ་ཞིག་གིས་སྔགས་འདི་དག་སྐད་གཉིས་ཤན་སྦྱར་བྱས་པ་ལས་དེ་ལྟར་
འབྱུང་ངོ༌། །འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་
རྗེ་བཙུན་འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་
སྤྲིན་གྱི་སྒྲ་དབྱངས་ལས། ལེའུ་བཞི་པ་སྒྱུ་འཕྲུལ་དྲ་བས་མངོན་པར་བྱང་ཆུབ་པའི་ལེའུའི་
བཤད་པའོ།། །།

ལེའུ་ལྔ་པའི་རྣམ་བཤད།
གསུམ་པ་འཕགས་པ་འཇམ་དཔལ་གྱི་མཚན་རིགས་སོ་སོའི་སྒོ་ནས་རྒྱས་པར་
བཤད་པ་ལ་ལྔ། འཕགས་པ་འཇམ་དཔལ་ལ་རིགས་དྲུག་པའི་སྒོ་ནས་བསྟོད་པ། ཡེ་
ཤེས་ལྔ་སོ་སོའི་སྒོ་ནས་བསྟོད་པ། བསྟོད་པ་རྒྱས་པར་བཤད་པ་རྣམས་ཀྱི་དོན་བསྡུས་
ཏེ་བསྟོད་པ། མཚན་ཡང་དག་པར་བརྗོད་པའི་ཕན་ཡོན་བཤད་པ། འཕགས་པ་འཇམ་
དཔལ་གྱི་མཚན་ཡང་དག་པར་བརྗོད་པའི་སྙིང་པོའི་སྔགས་བསྟན་པའོ། །དང་པོ་ལ་
གཉིས། རིགས་དྲུག་པའི་སྒོ་ནས་བསྟོད་པ་མདོར་བསྟན་པ་དང༌། དེ་ཉིད་རྒྱས་པར་
བཤད་པའོ། ། 
དང་པོ་ནི། འདི་ལྟར་སངས་རྒྱས་བཅོམ་ལྡན་འདས། །རྫོགས་པའི་སངས་རྒྱས་ཨ་
ལས་བྱུང༌། །ཨ་ནི་ཡིག་འབྲུ་ཀུན་གྱི་མཆོག །དོན་ཆེན་ཡི་གེ་དམ་པ་ཡིན། ཁོང་ནས་
འབྱུང་བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་མཆོག །
ཚིག་ཀུན་རབ་ཏུ་གསལ་བར་བྱེད། །ཅེས་གསུངས། དོན་ནི། སྔར་ལེའུ་བཞི་པར་
དབྱངས་བཅུ་གཉིས་ཀྱིས་མཚོན་པའི་ཐབས་ཤེས་ཀྱི་ལམ་མཐར་ཕྱིན་པ་ལས་ཡེ་ཤེས་ཀྱི་སྐུ་
འགྲུབ་པ་དང་དེ་ལ་རིགས་ཀྱི་དབྱེ་བ་ཡོད་ཚུལ་བཤད་པ་དེ་ལྟར། རྗེ་བཙུན་འཇམ་པའི་
དབྱངས་ཀྱི་སྐུ་འགྲུབ་ཚུལ་དང་མཚན་གྱི་རྣམ་གྲངས་བརྗོད་པ་ནི་འདི་ལྟར་གཉིས་སུ་མེད་
པའི་ཡེ་ཤེས་སྐུར་ཤར་བའི་སངས་རྒྱས་བཅོམ་ལྡན་འདས་ཞེས་བྱ་བ་ཡང་དག་པར་
རྫོགས་པའི་སངས་རྒྱས་རིགས་ཐམས་ཅད་ཀྱི་ཁྱབ་བདག་རྡོ་རྗེ་འཆང་ཆེན་པོ་ནི་ཨ་
ལས་བྱུང་ངོ་། །ཇི་ལྟར་བྱུང་ན་ཨ་ལ་དྲང་ངེས་གཉིས་ལས་དྲང་དོན་གྱི་ཨས་ཡི་གེ་ཐམས་

ཅད་ཀྱི་རྒྱུ་བྱས་ཏེ་དེ་ལས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བྱུང་ཞིང་། ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་གི་སྙིང་པོའི་དོན་ཉམས་སུ་བླངས་པ་ལས་གཉིས་སུ་མེད་པའི་ཡེ་
ཤེས་ཀྱི་སྐུ་རྡོ་རྗེ་འཆང་ཆེན་པོ་འགྲུབ་བོ། །ངེས་དོན་གྱི་ཨ་ཐུང་ནི་དྷ་ཏཱིའི་ནང་གི་མི་
ཤིགས་པ་སྟེ་དེ་ལས་འོད་གསལ་འཆར་ལ། འོད་གསལ་ལྷན་ཅིག་སྐྱེས་པའི་ཡེ་ཤེས་
ལས་གཉིས་སུ་མེད་པའི་ཡེ་ཤེས་ཀྱི་སྐུ་ཁྱབ་བདག་རྡོ་རྗེ་འཆང་ཆེན་པོའི་གོ་འཕང་
འགྲུབ་བོ། །རྒྱུ་མཚན་དེ་དག་གི་ཕྱིར་རྒྱུད་སྡེ་དུ་མ་ལས་ཨ་ནི་ཡིག་འབྲུ་ཀུན་གྱི་མཆོག་
ཡིན་པར་གསུངས་སོ། །དེ་ལྟར་ཨས་དོན་ཆེན་པོ་བྱེད་ཅིང་། དེ་ཡང་། དོན་ཆེན་ཡི་གེ་
དམ་པ་ཡིན། །ཞེས་པའི་ཡི་གེ་དམ་པ་ཞེས་པ་ཡི་གེའི་སྐད་དོད་ལ་ཨཀྵ་ར་ཞེས་འབྱུང་
ལ། ཨཀྵ་ཞེས་པ་ཡི་གེ་དང་མི་འགྱུར་བ་གཉིས་ཀ་ལ་འཇུག་པ་ལས་ལོ་ཆེན་གྱི་ཡི་གེར་
བསྒྱུར། མི་འགྱུར་བ་ལ་འཇུག་པའི་དབང་དུ་བྱས་ན་ངེས་དོན་གྱིས་ཨའི་དོན་བསྒོམས་པ་
ལས་གཉིས་སུ་མེད་པའི་ཡེ་ཤེས་ཀྱི་སྐུ་འགྲུབ་ལ་སྐུ་དེ་ནི་ནམ་མཁའ་མ་ཟད་ཀྱི་བར་དུ་
འགྱུར་བ་མེད་པའི་རྡོ་རྗེའི་སྐུ་ཡིན་པས་ཨས་དོན་ཆེན་པོ་བྱེད་པའི་རྒྱུ་མཚན་དེ་ལྟར་ཡིན་
ནོ། ། 
དྲང་དོན་གྱི་དབང་དུ་བྱས་ན་ཡི་གེ་གཞན་རྣམས་ནི་ལྕེ་དང་རྐན་དང་མཆུ་སོགས་
ལ་བལྟོས་ནས་འབྱུང་དགོས་ལ། ཨ་ནི་དེ་དག་ལ་མི་བལྟོས་པར་ཁོང་ནས་འབྱུང་བས་
ལྕེ་རྐན་ལ་བལྟོས་པའི་ཡི་གེའི་ངོ་བོར་སྐྱེ་བ་མེད་པའོ། །ཨ་ནི་ཡི་གེ་དུ་མ་འདུས་པའི་
ཚིག་ཏུ་བརྗོད་པ་སྤངས་པ་སྟེ། དེ་ལྟ་བུའི་ཚིག་ཏུ་བརྗོད་པ་མིན་པར་ཡི་གེ་ཐམས་ཅད་
ཀྱི་སྲོག་ཏུ་ཞུགས་ཏེ་མིང་ཚིག་ཏུ་བརྗོད་པ་ཐམས་ཅད་ཀྱི་རྒྱུ་བྱེད་པ་ཡིན་ལ། ཨ་སྲོག་
ཏུ་ཞུགས་པ་ལས་མིང་ཚིག་གི་ཡི་གེ་དང་། དེ་ལས་ཚིགས་སུ་བཅད་པ་སོགས་རྒྱ་ཆེར་
གསལ་བར་བྱེད་དོ། །

འདི་ལྟར་སངས་རྒྱས་བཅོམ་ལྡན་འདས། །ཞེས་སོགས་ཚིགས་བཅད་གཉིས་པོ་འདི་
ནི་གསང་སྔགས་བླ་མེད་ཀྱི་རྒྱུད་ཐམས་ཅད་ཀྱི་སྙིང་པོའི་ཡང་སྙིང་པོ་གཉིས་སུ་མེད་
པའི་ཡེ་ཤེས་ཀྱི་སྐུ་སྒྲུབ་པའི་མན་ངག་མཐར་ཐུག་པ་གསང་བ་ལས་ཀྱང་ཆེས་གསང་བ་
ཟབ་པ་ལས་ཀྱང་ཆེས་ཟབ་པའི་གནས་ཡིན་པས་མཚན་བརྗོད་འདོན་པ་པོ་རྣམས་ཀྱིས་རྗེ་
བཙུན་འཇམ་པའི་དབྱངས་ཀྱི་སྐུ་སྒོམས་ལ་འདི་ལྟ་བུའི་གསང་བའི་གནས་འདི་དག་གོ་
བ་དང་འདི་དག་གི་དོན་ནམ་ཞིག་ན་རྒྱུད་ལ་སྐྱེ་བར་འགྱུར་སྙམ་དུ་རྗེ་བཙུན་འཇམ་པའི་
དབྱངས་ལ་གསོལ་བ་ཤུགས་དྲག་ཏུ་བཏབ་སྟེ་སྨོན་ལམ་གདབ་པར་བྱའོ། ། 
གཉིས་པ་དེ་ཉིད་རྒྱས་པ་བཤད་པ་ལ་བཞི། རྗེ་བཙུན་འཇམ་པའི་དབྱངས་ལ་ཡེ་
ཤེས་ལྔའི་སྒོ་ནས་བསྟོད་པ། སྐུ་བཞིའི་སྒོ་ནས་བསྟོད་པ། ཕ་རོལ་ཏུ་ཕྱིན་པ་བཅུའི་སྒོ་
ནས་བསྟོད་པ། འཕྲིན་ལས་བཞིའི་སྒོ་ནས་བསྟོད་པའོ། །དང་པོ་ལ་ལྔ། སོར་རྟོག་ཡེ་
ཤེས་ཀྱི་སྒོ་ནས་བསྟོད་པ། མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་པ། ཆོས་དབྱིངས་
ཡེ་ཤེས་ཀྱི་སྒོ་ནས་བསྟོད་པ། བྱ་གྲུབ་ཡེ་ཤེས་ཀྱི་སྒོ་ནས་བསྟོད་པ། མཉམ་ཉིད་ཡེ་
ཤེས་ཀྱི་སྒོ་ནས་བསྟོད་པའོ། །
དང་པོ་ནི། མཆོད་པ་ཆེན་པོ་འདོད་ཆགས་ཆེ། །སེམས་ཅན་ཐམས་ཅད་དགའ་
བར་བྱེད། །ཅེས་གསུངས། དོན་ནི། རིགས་དྲུག་གི་སེམས་ཅན་ཐམས་ཅད་ཐོག་མ་
མེད་པ་ནས་གོམས་པའི་ཆགས་པའི་དབང་གིས་འདོད་པའི་ཡུལ་ལ་དགའ་བར་བྱེད་
ཅིང་དེའི་རང་བཞིན་མ་ཤེས་པར་ཞེན་པའི་དབང་གིས་ལས་བསགས་ཏེ་འཁོར་བར་
སྡུག་བསྔལ་བརྒྱུད་མར་མྱོང་བ་ཡིན་ལ། རྗེ་བཙུན་འཇམ་པའི་དབྱངས་ཀྱིས་དེ་ལྟ་བུའི་
སེམས་ཅན་རྣམས་ལ་བརྩེ་བས་གཟིགས་ནས་འདོད་ཡོན་ལ་ཆགས་པ་ལམ་དུ་བྱེད་
པའི་ཐབས་མཁས་ཀྱི་མན་ངག་བསྟན་ནས་འཁྲིག་པའི་བདེ་བ་མྱོང་བའི་འདོད་ཆགས་

ཆེ་བ་དེ་དང་རྣམ་པ་མཐུན་པའི་ལམ་གྱིས་འདོད་ཆགས་རྩ་བ་ནས་ཟད་པར་བྱེད་པ་
འདོད་ཆགས་རྣམ་པར་དག་པའི་སོ་སོར་རྟོག་པའི་ཡེ་ཤེས་ནི་རྒྱལ་བ་ཐམས་ཅད་མཉེས་
པར་བྱ་བའི་མཆོད་པ་ཆེན་པོའོ། །དེ་འདྲ་བའི་སོ་སོར་རྟོག་པའི་ཡེ་ཤེས་ལྷའི་རྣམ་པར་
ཤར་བ་ནི་གསུང་རྡོ་རྗེ་སྟེ་རྗེ་བཙུན་འཇམ་པའི་དབྱངས་ལ་དེའི་སྒོ་ནས་བསྟོད་པའོ། །
ཚུལ་འདི་ནི་གཤིན་རྗེ་གཤེད་ཀྱི་རྒྱུད་ནས། འདོད་ཆགས་རྡོ་རྗེའི་ངོ་བོ་ཁྱོད། །གཤིན་
རྗེའི་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །རྡོ་རྗེ་གསུང་ལ་
ཕྱག་འཚལ་བསྟོད། །ཅེས་རྗེ་བཙུན་འཇམ་པའི་དབྱངས་ལ་གསུང་རྡོ་རྗེའི་སྒོ་ནས་བསྟོད་
པ་ལྟ་བུའོ། ། 
གཉིས་པ་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་པོ་ཞེ་
སྡང་ཆེ། །ཉོན་མོངས་ཀུན་གྱི་དགྲ་ཆེ་བ། །ཞེས་གསུངས། དོན་ནི། སེམས་ཅན་
རྣམས་ཐོག་མ་མེད་པ་ནས་གོམས་པའི་བག་ཆགས་ཀྱིས་ཡུལ་ཡིད་དུ་མི་འོང་བ་ལ་ཞེ་སྡང་
སྐྱེས་ཏེ་དེའི་དབང་གིས་ལས་ངན་བསགས་ནས་འཁོར་བ་སྤྱི་དང་ཁྱད་པར་ངན་སོང་གི་
སྡུག་བསྔལ་བཟོད་དཀའ་བ་མྱོང་བ་རྣམས་ལ་བརྩེ་བས་གཟིགས་ནས་རྗེ་བཙུན་འཇམ་
པའི་དབྱངས་ཀྱིས་སེམས་ཅན་ཞེ་སྡང་ཅན་རྣམས་འདུལ་ཕྱིར་དྲག་པོའི་སྐུར་བསྟན་
ནས་ཐབས་མཁས་ཀྱི་སྤྲུལ་པས་སེམས་ཅན་རྣམས་ཀྱི་ཉོན་མོངས་འཇོམས་པར་མཛད་
པས་ན་ཉོན་མོངས་པ་ཀུན་གྱི་དགྲ་ཆེན་པོ་ཞེས་བསྔགས་ཤིང་། དེ་ལྟ་བུའི་ཐབས་མཁས་
ཀྱི་མཛད་པ་ནི་རྒྱལ་བ་ཐམས་ཅད་མཉེས་པར་བྱེད་པའི་མཆོད་པ་ཆེན་པོའོ། །ཚུལ་འདི་ནི་
རྗེ་བཙུན་འཇམ་པའི་དབྱངས་ཁྲོ་བོའི་དབང་པོ་གཤིན་རྗེའི་གཤེད་ཀྱི་སྐུར་བཞེངས་ནས་
ཁམས་གསུམ་བཟའ་བ་ལྟ་བུའི་དྲག་པོའི་རྔམ་བརྗིད་མཛད་པ་རྡོ་རྗེ་འཇིགས་བྱེད་ཀྱི་རྒྱུད་
ལས་རྒྱས་པར་གསུངས་པ་ལྟ་བུའོ། །སྤྱིར་རྒྱུད་སྡེ་ཕལ་ཆེ་བ་ལས་ཞེ་སྡང་རྣམ་པར་དག་

པ་ཆོས་དབྱིངས་ཡེ་ཤེས་དང་། གཏི་མུག་རྣམ་པར་དག་པ་མེ་ལོང་ཡེ་ཤེས་སུ་གསུངས་
ཀྱང༌། འདིར་དྲི་མེད་འོད་ལས་ཞེ་སྡང་རྣམ་པར་དག་པ་མེ་ལོང་ཡེ་ཤེས་སུ་གསུངས་
ཤིང་། སྔོན་གྱི་དམ་པ་མང་པོས་ཀྱང་དེའི་རྗེས་སུ་འབྲང་བར་སྣང་བས་འདིར་ཡང་དྲི་
མེད་འོད་དུ་གསུངས་པ་སོར་གཞག་ཏུ་བྱས་སོ། །
གསུམ་པ་ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་པོ་གཏི་
མུག་ཆེ། །གཏི་མུག་བློ་སྟེ་གཏི་མུག་སེལ། །ཞེས་གསུངས། དོན་ནི། སེམས་ཅན་
རྣམས་ཐོག་མ་མེད་པ་ནས་གཏི་མུག་གི་དབང་གིས་འཁོར་བར་འཁྱམས་པ་གཟིགས་
པ་ན་བརྩེ་བས་མ་བཟོད་པར་རྗེ་བཙུན་འཇམ་པའི་དབྱངས་ཀྱིས་གཏི་མུག་གི་མུན་པ་
སེལ་བར་བྱེད་པའི་ཤེས་རབ་ཀྱི་བློའི་སྣང་བ་བསྟན་ཏེ་སེམས་ཅན་རྣམས་ཀྱི་གཏི་མུག་
འཇོམས་པར་མཛད་ཅིང༌། འཁོར་བའི་རྩ་བ་གཏི་མུག་གི་གཉེན་པོ་མཐར་ཐུག་པ་ཆོས་
ཀྱི་དབྱིངས་རྟོགས་པའི་ཡེ་ཤེས་ལྷའི་སྐུའི་རྣམ་པར་ཤར་ནས་སེམས་ཅན་གྱི་དོན་མཛད་
པ་ནི་རྒྱལ་བ་རྣམས་མཉེས་པར་བྱེད་པའི་མཆོད་པའི་མཆོག་གོ །ཚུལ་འདི་ནི་གཤིན་རྗེ་
གཤེད་ཀྱི་རྒྱུད་ལས། གཤིན་རྗེའི་གཤེད་པོ་རབ་འཇིགས་པ། །གཏི་མུག་རྡོ་རྗེའི་ངོ་བོ་
ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེའི་སྐུ་ལ་ཕྱག་འཚལ་བསྟོད། །ཅེས་རྗེ་
བཙུན་འཇམ་པའི་དབྱངས་ལ་གཏི་མུག་རྡོ་རྗེ་ཞེས་བསྔགས་པ་ལྟར་རོ། །བཞི་པ་བྱ་གྲུབ་
ཡེ་ཤེས་ཀྱི་སྒོ་ནས་བསྟོད་པ་ནི། མཆོད་པ་ཆེན་པོ་ཁྲོ་བོ་ཆེ། ཁྲོ་བོ་ཆེན་པོ་དགྲ་ཆེ་བ། །
ཞེས་གསུངས། དོན་ནི། སེམས་ཅན་རྣམས་ཐོག་མ་མེད་པ་ནས་གོམས་པའི་བག་
ཆགས་ཀྱིས་གཞན་གྱི་ཕུན་ཚོགས་ལ་མི་བཟོད་པའི་ཁྲོ་བ་ཕྲག་དོག་གི་སྒོ་ནས་ལས་ངན་
བསགས་ཏེ་འཁོར་བ་སྤྱི་དང་ཁྱད་པར་ངན་སོང་གསུམ་དུ་སྡུག་བསྔལ་བརྒྱུད་མར་མྱོང་
བ་རྣམས་ཐུགས་རྗེས་མ་བཟོད་ནས་རྗེ་བཙུན་འཇམ་པའི་དབྱངས་ཀྱིས་སེམས་ཅན་

རྣམས་ཀྱི་ཕྲག་དོག་སེལ་ཕྱིར་ཕྲག་དོག་རྣམ་པར་དག་པ་བྱ་གྲུབ་ཡེ་ཤེས་ཀྱི་རང་སྣང་
ལྷའི་སྐུར་ཤར་ཏེ་སེམས་ཅན་རྣམས་ཀྱི་དོན་མཛད་པ་འདི་ནི་རྒྱལ་བ་སྲས་བཅས་
མཉེས་པར་བྱེད་པའི་མཆོད་པ་ཆེན་པོ་ཡིན་ཞིང་སེམས་ཅན་རྣམས་སྡུག་བསྔལ་བར་
བྱེད་པའི་ཉོན་མོངས་པ་ཁྲོ་བོའི་དགྲ་ཆེན་པོའང་ཡིན་ནོ། །ཚུལ་འདི་ནི་གཤིན་རྗེ་
གཤེད་ཀྱི་རྒྱུད་ལས་རྗེ་བཙུན་འཇམ་པའི་དབྱངས་ལ། ཕྲག་དོག་རྡོ་རྗེའི་ངོ་བོ་ཁྱོད། །
གཤིན་རྗེའི་གཤེད་པོ་ལས་ཀུན་པ། །རྡོ་རྗེ་སྐུ་དང་རབ་མཚུངས་པ། །ཕྱག་ན་རལ་གྲི་
ཕྱག་འཚལ་བསྟོད། །ཞེས་བསྔགས་པ་ལྟར་རོ། ། jཁམ་ཨ་གང
ལྔ་པ་མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ་ནི། །མཆོད་པ་ཆེན་པོ་ཆགས་པ་
ཆེ། །ཆགས་པ་ཐམས་ཅད་སེལ་བར་བྱེད། །ཅེས་གསུངས། དོན་ནི། སེམས་ཅན་
རྣམས་ལུས་དང་ལོངས་སྤྱོད་ལ་ཆགས་པའི་དབང་གིས་འཁོར་བར་འཁྱམས་ནས་སྡུག་
བསྔལ་བཟོད་དཀའ་བ་མྱོང་བ་རྣམས་ཐུགས་རྗེས་མ་བཟོད་ནས་རྗེ་བཙུན་འཇམ་པའི་
དབྱངས་ཀྱིས་ལུས་དང་ལོངས་སྤྱོད་ལ་ཆགས་པའི་སེར་སྣ་རྣམ་པར་དག་པ་མཉམ་ཉིད་
ཡེ་ཤེས་ལྷའི་སྐུར་ཤར་བའི་སྒོ་ནས་སེམས་ཅན་རྣམས་ཀྱི་ཆགས་པ་ཐམས་ཅད་སེལ་བར་
བྱེད་པས་ན་ཆགས་པ་ཆེ་ཞེས་བསྔགས་ཤིང༌། དེ་ལྟར་ཐབས་མཁས་ཀྱི་ལམ་གྱིས་སེམས་
ཅན་རྣམས་འདུལ་བར་མཛད་པ་ནི་རྒྱལ་བ་སྲས་བཅས་མཉེས་པར་བྱེད་པའི་མཆོད་པ་
ཆེན་པོ་ཡིན་ནོ། །འདི་ལ་ཆགས་པ་ཆེ་ཞེས་བརྗོད་པ་ནི། སངས་རྒྱས་རྣམས་མཁའ་
ཁྱབ་ཀྱི་སེམས་ཅན་རྣམས་ལ་མ་བུ་གཅིག་པ་ལ་བརྩེ་བ་ལྟར་བྱམས་བརྩེས་དུས་རྟག་ཏུ་
དགོངས་བཞིན་པར་བཞུགས་པ་ལ་འགྲོ་ལ་ཆགས་པ་ཞེས་མདོ་རྒྱུད་མང་པོར་གསུངས་
ཤིང་། གཤིན་རྗེའི་གཤེད་ཀྱི་རྒྱུད་ལས་རྗེ་བཙུན་འཇམ་པའི་དབྱངས་ལ་སེཪ་སྣ་
གཤིན་རྗེའི་གཤེད་ཅེས་པ་དང་ཕྲ་མ་རྡོ་རྗེ་ཞེས་བསྔགས་པ་ལྟར་རོ།

མཚན་བརྗོད་འགྲེལ་བ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལེའུ་ལྔ་པའི་རྣམ་བཤད།
གཉིས་པ་སྐུ་བཞིའི་སྒོ་ནས་བསྟོད་པ་ལ་བཞི། བདེ་བ་ཆེན་པོའི་སྐུའི་སྒོ་ནས་
བསྟོད་པ། ལོངས་སྤྱོད་རྫོགས་སྐུའི་སྒོ་ནས་བསྟོད་པ། ཆོས་ཀྱི་སྐུའི་སྒོ་ནས་བསྟོད་པ།
སྤྲུལ་པའི་སྐུའི་སྒོ་ནས་བསྟོད་པའོ། །དང་པོ་ནི། འདོད་པ་ཆེན་པོ་བདེ་བ་ཆེ། །དགའ་
བ་ཆེན་པོ་མགུ་བ་ཆེ། །ཞེས་གསུངས། དོན་ནི། སེམས་ཅན་རྣམས་ཐོག་མ་མེད་པ་ནས་
གོམས་པའི་དབང་གིས་འདོད་པའི་ཡོན་ཏན་ལྔ་ལ་ཆགས་ནས་དེའི་དབང་གིས་ལས་
བསགས་ཏེ་འཁོར་བར་བཅིངས་ནས་སྡུག་བསྔལ་བརྒྱུད་མར་མྱོང་བ་རྣམས་ཐུགས་རྗེས་
མ་བཟོད་པར་རྗེ་བཙུན་འཇམ་པའི་དབྱངས་ཀྱིས་གང་ལ་གང་འདུལ་གྱི་སྤྲུལ་པས་
སེམས་ཅན་རྣམས་ལ་ཆོས་བསྟན་ཏེ་ཐོག་མར་ཆོས་ཀྱི་རིགས་སད་པར་མཛད། དེ་ནས་
བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་དུ་བཅུག་ནས་ཐེག་པ་ཆེན་པོར་རིགས་ངེས་
པར་མཛད། དེ་ནས་དབང་བསྐུར་ཏེ་སྔགས་ཀྱི་སྣོད་རུང་དུ་བྱས་ནས་འདོད་ཡོན་ལམ་
བྱེད་ཐབས་མཁས་ཀྱི་མན་ངག་བསྟན་ཏེ་བདེ་ཆེན་ལྷན་ཅིག་སྐྱེས་པའི་ཡེ་ཤེས་བསྐྱེད་པར་
མཛད་པས་ན་དེ་ལྟ་བུའི་བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་སྟེར་བར་བྱེད་པའི་
མན་ངག་འདོད་པའི་ཡོན་ཏན་ལྔ་ལ་ཆགས་པ་ལམ་དུ་བྱས་ནས་སེམས་ཅན་ཐམས་ཅད་
དགའ་ཞིང་མགུ་བར་མཛད་པ་འདི་ནི་རྒྱལ་བའི་མཛད་པ་ཐམས་ཅད་ཀྱི་ནང་ནས་
མཆོག་ཏུ་གྱུར་པ་ཐབས་མཁས་བླ་ན་མེད་པའོ། །དེའི་ཕྱིར་རྒྱུད་འདིར་དོན་འདི་ལ་
འདོད་པ་ཆེན་པོ་དང་། བདེ་བ་ཆེན་པོ་དང་། དགའ་བ་ཆེན་པོ་དང་། མགུ་བ་ཆེན་པོ་
ཞེས་དོན་རེ་རེ་ལ་ཆེན་པོ་ཞེས་བསྔགས་པ་མཛད་དོ། །དོན་འདི་ནི་གསང་སྔགས་བླ་
མེད་ཀྱི་མན་ངག་མཐར་ཐུག་པ་སྟེ། གསང་བ་འདུས་པའི་རྩ་རྒྱུད་ལེའུ་དྲུག་པར། ཡིད་ནི་
དགའ་ཞིང་མགུ་བ་ཡི། །ཞེས་པ་འོད་གསལ་དང་། དེ་ལས་སྒྱུ་མའི་སྐུ་འགྲུབ་པའི་ཚུལ་
ལ་བཤད་དོ། །

གཉིས་པ་ལོངས་སྤྱོད་རྫོགས་སྐུའི་སྒོ་ནས་བསྟོད་པ་ནི། གཟུགས་ཆེ་ལུས་ཀྱང་ཆེ་
བ་སྟེ། ཁ་དོག་ཆེ་ཞིང་ལུས་བོངས་ཆེ། །མིང་ཡང་ཆེ་ཞིང་རྒྱ་ཆེ་བ། །དཀྱིལ་འཁོར་ཆེན་པོ་
ཡངས་པ་ཡིན། །ཞེས་གསུངས། དོན་ནི། གཟུགས་ཐམས་ཅད་ཀྱི་ནང་ནས་ཆེས་
མཆོག་ཏུ་གྱུར་པ་ནི་མཚན་དཔེས་སྤྲས་པའི་སྐུ་དེ་ཐོག་མར་ཐོབ་པ་ནས་ནམ་མཁའ་མ་
ཟད་ཀྱི་བར་དུ་འགྱུར་བ་མེད་ཅིང་རྒྱུན་ཆད་པ་མེད་པ་ནི་ལོངས་སྤྱོད་རྫོགས་པའི་སྐུ་ཡིན་
པས་ལུས་ཀྱང་ཆེ་བ་ཞེས་བྱ་སྟེ། ལོངས་སྤྱོད་རྫོགས་པའི་སྐུ་དེ་ནི་སྤྲུལ་སྐུའི་ཡང་གཞི་
ཡིན་པས་མཆོག་ཏུ་གྱུར་པའོ། ཁ་དོག་ཆེ་ཞེས་པ་ལོངས་སྤྱོད་རྫོགས་པའི་སྐུ་དེ་ཁ་དོག་
གསེར་བཙོ་མའི་འོད་ལྟར་འབར་བ་ནམ་མཁའི་ཁྱོན་ཐམས་ཅད་འོད་ཀྱིས་འགེངས་པར་
བྱེད་པ་ཁ་དོག་ཐམས་ཅད་ཀྱི་ནང་ནས་ཆེས་མཆོག་ཏུ་གྱུར་པ་མཚུངས་པ་མེད་པའོ། །
ལུས་བོངས་ཆེ་ཞེས་པ་ན། རྗེ་བཙུན་འཇམ་པའི་དབྱངས་མངོན་པར་རྫོགས་པར་འཚང་རྒྱ་
བའི་ཚུལ་སྟོན་པའི་སངས་རྒྱས་རྒྱལ་བ་ཀུན་ཏུ་གཟིགས་ཞེས་བྱ་བ་དེ་ནི་ཕྱོགས་བཅུའི་
རྒྱལ་བ་གཞན་ཐམས་ཅད་ལས་སྐུ་ལུས་བོངས་ཆེ་བ་ཞིག་འབྱུང་སྟེ། རྒྱལ་བ་ཀུན་ཏུ་
གཟིགས་ཀྱི་བྱང་ཆུབ་ཀྱི་ཤིང་དེ་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
བཅུའི་ཚད་ཙམ་གྱི་ཆེ་བ་ཞིག་འབྱུང་བར་འཇམ་དཔལ་ཞིང་བཀོད་ཀྱི་མདོ་ལས་གསུངས་
པ་ལྟར་རོ། །མིང་ཡང་ཆེ་ཞིང་རྒྱ་ཆེ་བ། །ཞེས་པ་ནི། རྗེ་བཙུན་འཇམ་པའི་དབྱངས་ཀྱི་
མཚན་སངས་རྒྱས་ཀྱི་ཞིང་ཀུན་ཏུ་གྲགས་པ་དང་། སངས་རྒྱས་གཞན་ཐམས་ཅད་ཀྱི་
མཚན་བརྗོད་པ་ལས། རྗེ་བཙུན་འཇམ་པའི་དབྱངས་ཀྱི་མཚན་བརྗོད་པ་དང་། རྒྱལ་བ་
ཀུན་ཏུ་གཟིགས་ཀྱི་མཚན་བརྗོད་པ་ཕན་ཡོན་ཆེ་བར་གསུངས་སོ། །རྒྱ་ཆེ་བ་ནི། རྒྱལ་
བ་ཀུན་ཏུ་གཟིགས་ཀྱི་ཞིང་ཁམས་དེ་ནི་སངས་རྒྱས་ཀྱི་ཞིང་གངྒཱའི་ཀླུང་དུ་མའི་བྱེ་མ་སྙེད་
ཀྱི་ཞིང་ཙམ་གྱི་ཐ་གྲུ་ཡངས་པ་འབྱུང་བ་འཇམ་དཔལ་གྱི་ཞིང་གི་བཀོད་པ་སྟོན་པའི་མདོ་

མཚན་བརྗོད་འགྲེལ་བ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལའུ་ལྔ་པའ་རྣམ་བཤད།
ལས་གསུངས་པ་ལྟར་རོ། །དཀྱིལ་འཁོར་ཡངས་པ་ནི་རྗེ་བཙུན་འཇམ་པའི་དབྱངས་ཀྱི་
དཀྱིལ་འཁོར་དུ་ཕྱོགས་བཅུའི་རྒྱལ་བ་སྲས་བཅས་ཐམས་ཅད་གདན་འཛོམ་པར་བྱེད་
པས་ནམ་མཁའ་ལྟར་ཡངས་ཤིང་རྒྱ་ཆེ་བའོ། །
གསུམ་པ་ཆོས་ཀྱི་སྐུའི་སྒོ་ནས་བསྟོད་པ་ནི། ཤེས་རབ་མཚོན་ཆེན་འཆང་བ་སྟེ། །
ཉོན་མོངས་ལྕགས་ཀྱུ་ཆེ་བའི་མཆོག །གྲགས་ཆེན་སྙན་གྲགས་ཆེན་པོ་སྟེ། །སྣང་བ་
ཆེན་པོ་གསལ་བ་ཆེ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་
སྔོན་ཐུགས་བསྐྱེད་པ་ནས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ལ་རྒྱུན་མ་ཆད་པར་བསླབས་
ཤིང་ཉོན་མོངས་འདུལ་ཕྱིར་ཇི་ལྟ་བ་དང་ཇི་སྙེད་པ་ཐམས་ཅད་གཟིགས་པའི་ཤེས་
རབ་ཀྱི་མཚོན་ཆེན་པོ་འབྲལ་མེད་དུ་འཆང་བ་སྟེ་བཅངས་ནས་གླང་པོ་ཆེ་མ་དུལ་བ་
ལྕགས་ཀྱུས་འདུལ་བ་ལྟར་ཉོན་མོངས་པ་བག་ཆགས་དང་བཅས་པ་སོ་སོར་རྟོག་པའི་
ཤེས་རབ་ཀྱིས་བཏུལ་ཏེ་ས་ལམ་རིམ་གྱིས་བགྲོད་ནས་རྡོ་རྗེ་ལྟ་བུའི་ཏིང་ངེ་འཛིན་གྱིས་
ཉོན་མོངས་བག་ཆགས་དང་བཅས་པ་བཅོམ་སྟེ་བྱང་ཆུབ་ཆེན་པོ་བརྙེས་པ་ཡིན་པས་ན།
དེ་ལྟ་བུའི་ཡེ་ཤེས་དེ་ལ་ཆེ་བའི་མཆོག་ཅེས་བསྔགས་སོ། །རྗེ་བཙུན་འཇམ་པའི་དབྱངས་
ཀྱིས་སློབ་པ་ལམ་གྱི་གནས་སྐབས་སུ་སོ་སོར་རྟོག་པའི་ཤེས་རབ་ཀྱིས་ཉོན་མོངས་
བཏུལ་ཚུལ་དེ་ལྟར་མཛད་པ་ནི། བསྟོད་སྤྲིན་རྒྱ་མཚོ་ལས། དངོས་འཛིན་ཆང་གིས་
རབ་ཏུ་མྱོས་པས་བླང་དོར་དཔྱོད་པའི་བློ་གྲོས་ཉམས། །ཉོན་མོངས་གདུག་པའི་སྣ་ཡི་
ལག་པས་དགེ་བའི་ལྗོན་པ་ཀུན་ཏུ་འཇོམས། །སྲེད་པའི་ཞགས་པས་ཡིད་ནི་དྲངས་པས་
རྙེད་བཀུར་གླང་མོའི་ཕྱིར་འབྲང་བ། །བག་མེད་ནགས་ཁྲོད་ཀུན་ཏུ་རྒྱུ་བའི་གདུལ་དཀའི་
ཡིད་ཀྱི་གླང་པོ་ཆེ། །དྲན་ཤེས་བག་ཡོད་ཐག་པས་དམ་བཅིངས་ནས། །ཡང་དག་རིགས་
པའི་ལྕགས་ཀྱུ་རྣོན་པོ་ཡིས། །འཕགས་མཆོག་བྱེ་བས་བགྲོད་ཅིང་བསྔགས་པ་ཡི། །རྟེན་

ཡ་ངས་འཛན་ཡ་ཤས་རྒྱལ་མཚན་གྱིས་མཛད།
འབྲེལ་དམ་པའི་ལམ་བཟང་སྲོལ་དུ་བཙུད། །ཚུལ་དེ་སྐྱོ་མེད་བརྩོན་པའི་ཤུགས་དྲག་
གིས། །དཔག་མེད་བསྐལ་པར་ཡང་དང་ཡང་གོམས་པས། །སྒྱུ་མ་ལྟ་བུའི་ཏིང་འཛིན་རྡོ་
རྗེ་ཡིས། །མཐར་འཛིན་རི་བོ་མིང་གི་ལྷག་མར་མཛད། །ཅེས་གསུངས་པ་ལྟར་རོ། །རྡོ་
རྗེ་ལྟ་བུའི་ཏིང་ངེ་འཛིན་གྱིས་ཉོན་མོངས་བག་ཆགས་དང་བཅས་པ་བཅོམ་ནས་བྱང་
ཆུབ་བརྙེས་པ་ནི། སླར་ཡང་མཐའ་ཡས་རྒྱལ་བའི་དབང་པོ་རྣམས། །རབ་མཆོག་མཆོད་
སྤྲིན་རྒྱ་མཚོས་མཉེས་བྱས་པས། །དྲི་མེད་མགུར་ནས་ཚངས་དབྱངས་ང་རོ་ཡིས། །
དགོངས་པ་གཅིག་གིས་གསུངས་པའི་གདམས་པ་མཆོག །སྲིད་པའི་ནད་བརྒྱ་དྲུང་
འབྱིན་བདུད་རྩིའི་ཟས། །རྒྱུན་དུ་བསྟེན་པས་བགྲོད་པར་ཆེས་དཀའ་བའི། །རྒྱལ་
སྲས་སྤྱོད་པ་རླབས་ཆེའི་ཕ་རོལ་ཏུ། །བགྲོད་པའི་བློ་གྲོས་ལུས་སྟོབས་རྒྱས་པ་ན། །མཐའ་
དག་འཛིན་པས་ནམ་ཡང་མི་བརྫི་ཞིང༌། །མ་ལུས་འཁྲུལ་སྣང་འཇོམས་ལ་ཐོགས་མེད་
པའི། །ཏིང་འཛིན་ཀུན་གྱི་གཙོ་བོར་གྱུར་པ་གང༌། །རྡོ་རྗེ་ལྟ་བུར་གྲགས་པའི་ཏིང་ངེ་
འཛིན། ཁྱོད་ཀྱིས་མངོན་དུ་མཛད་པ་དེ་ཡི་མཐུས། །སྒྱུ་མ་ལྟ་བུའི་ཡུལ་གྱི་སྣང་བ་དང་། །
རྨི་ལམ་ལྟ་བུར་གསལ་ཞིང་རིག་པའི་བློ། །མྱོང་སྣང་མ་ལུས་ཆོས་ཀྱི་དབྱིངས་སུ་ཞུགས། །
དེ་ཕྱིར་རྩ་བ་ཉམས་པའི་ལྗོན་ཤིང་བཞིན། །མ་ལུས་འཛིན་པའི་ས་བོན་དྲུང་ཕྱུང་བས། །
སྐྱོབ་པ་ཁྱོད་ལ་ནམ་མཁའ་ཇི་སྲིད་དུ། །ཆོས་ཀྱི་སྐུ་ལས་གཡོ་བ་ག་ལ་ཞིག །ཅེས་
གསུངས་པ་ལྟར་རོ། །
ཆོས་ཀྱི་སྐུ་བརྙེས་ནས་སྐུ་དེ་ལས་གཡོ་བ་མེད་བཞིན་དུ་སྨོན་ལམ་གྱི་དབང་གིས་
མཁའ་ཁྱབ་ཏུ་སྤྲུལ་པ་བཀྱེས་ནས་སེམས་ཅན་གྱི་དོན་མཛད་པ་ན་རྒྱལ་བ་ཀུན་གྱི་
ཡབ་གཅིག་རྗེ་བཙུན་འཇམ་པའི་དབྱངས་ཞེས་གྲགས་ཆེན་སྙན་གྲགས་ཆེན་པོས་འཇིག་
རྟེན་གྱི་ཁམས་ཐམས་ཅད་ཁྱབ་པས་ན་རྗེ་བཙུན་འཇམ་པའི་དབྱངས་ལ་གྲགས་ཆེན་སྙན་

མཚན་བརྗོད་འགྲལ་བ་བྱན་རླབས་ཆར་རྒྱུན་མྱུར་དུ་འབབས་རྱད་ལས་ལའུ་ལྔ་པའ་རྣམ་བཤད།
གྲགས་ཆེན་པོ་ཞེས་བསྔགས་སོ། །རྗེ་བཙུན་འཇམ་པའི་དབྱངས་ཀྱི་ཐུགས་གཉིས་སུ་མེད་
པའི་ཡེ་ཤེས་ཀྱི་སྣང་བ་ཆེན་པོ་ཤིན་ཏུ་གསལ་བ་ནམ་མཁའི་མཐས་གཏུགས་པའི་
སེམས་ཅན་སུས་གསོལ་བ་བཏབ་ཀྱང་ཤེས་རབ་ཀྱི་སྣང་བ་ཆེན་པོ་ཤིན་ཏུ་གསལ་བ་
སྟེར་བར་མཛད་པས་ན། སྣང་བ་ཆེན་པོ་གསལ་བ་ཆེ། །ཞེས་བསྔགས་སོ། །རྗེ་
བཙུན་འཇམ་པའི་དབྱངས་ཀྱིས་བྱང་ཆུབ་བརྙེས་ནས་ཆོས་ཀྱི་སྐུ་ལས་གཡོ་བ་མེད་བཞིན་
དུ་ཤེས་བྱ་ཐམས་ཅད་གསལ་བར་གཟིགས་པ་ནི། བསྟོད་སྤྲིན་རྒྱ་མཚོ་ལས། དེ་ལྟར་
མགོན་ཁྱོད་ཆོས་ཀྱི་དབྱིངས་ལས་ཅུང་ཟད་གཡོ་བ་མེད་བཞིན་དུ།།དུ་མའི་ཤེས་བྱ་
གསལ་བར་སྣང་བ་མེ་ལོང་ནང་དུ་གཟུགས་བརྙན་ནམ། །ནམ་མཁའི་ལམ་ན་འཇའ་ཚོན་
བཞིན་དུ་སོ་སོར་མ་འདྲེས་རྫོགས་པར་མཁྱེན། །མཁྱེན་བཟང་ཁྱོད་ཀྱི་མཁྱེན་པ་དེ་ཡང་
སྐད་ཅིག་ཉིད་ལ་དེ་ལྟར་ལགས། །ཞེས་གསུངས་པ་ལྟར་རོ། ། 
བཞི་པ་སྤྲུལ་པའི་སྐུའི་སྒོ་ནས་བསྟོད་པ་ནི། མཁས་པ་སྒྱུ་འཕྲུལ་ཆེན་པོ་འཆང་། །
སྒྱུ་འཕྲུལ་ཆེན་པོ་དོན་གྲུབ་པ། །སྒྱུ་འཕྲུལ་ཆེན་པོ་དགའ་བས་དགའ། །སྐྱུ་འཕྲུལ་ཆེན་
པོ་མིག་འཕྲུལ་ཅན། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་
ལོངས་སྤྱོད་རྫོགས་པའི་སྐུ་བརྙེས་ནས་སྐུ་དེ་ལས་གཡོ་བ་མེད་བཞིན་དུ་ཐབས་ལ་མཁས་
པས་ནམ་མཁའི་མཐའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་སྐལ་བ་དང་འཚམ་
པར་གང་ལ་གང་འདུལ་གྱི་སྤྲུལ་པ་སྟོན་པར་མཛད་པས་ན་སྒྱུ་འཕྲུལ་ཆེན་པོ་འཆང་བ་
ཡིན་ཞིང་སྒྱུ་མའི་རྣམ་འཕྲུལ་ཆེན་པོ་དེ་ལྟ་བུས་སེམས་ཅན་རྣམས་ཀྱི་དོན་བསྒྲུབས་
པར་མཛད་ལ། སྒྱུ་མའི་རྣམ་འཕྲུལ་ཆེན་པོ་དེ་ལྟ་བུས་སེམས་ཅན་རྣམས་དགའ་བར་
མཛད་པས་ན་སེམས་ཅན་ཐམས་ཅད་དགའ་བར་བྱེད་པའི་མཆོག་གོ །རྗེ་བཙུན་འཇམ་
པའི་དབྱངས་ཀྱིས་ཐབས་མཁས་ཀྱི་མཛད་པ་སྒྱུ་འཕྲུལ་ཆེན་པོ་དེ་ལྟ་བུ་ནི་མིག་འཕྲུལ་དང་

མཚུངས་པའི་མཛད་པ་ངོ་མཚར་ཅན་ནོ། །རྗེ་བཙུན་འཇམ་པའི་དབྱངས་ཀྱིས་མིག་འཕྲུལ་
བཞིན་དུ་མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་བསམ་པ་དང་མཐུན་པར་
དུས་གཅིག་ཏུ་སྤྲུལ་པ་བཀྱེས་ནས་དོན་མཛད་པ་ནི། བསྟོད་སྤྲིན་རྒྱ་མཚོ་ལས། བསོད་
ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་ཏུ་མཛེས་པ་
ཁྱོད་ཀྱི་སྐུ། །ནམ་མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་དུ་དུ་
མའི་འགྲོ་ལ་མིག་འཕྲུལ་བཞིན། །ལ་ལར་བལྟམ་ཞིང་ཞིང་གཞན་དུ་ཡང་བྱང་ཆུབ་
ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་འདི་དང་གཞན་དུ་མ་ལུས་
འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ཞེས་གསུངས་པ་ལྟར་རོ། །
གསུམ་པ་ཕ་རོལ་ཏུ་ཕྱིན་པ་བཅུའི་སྒོ་ནས་བསྟོད་པ་ལ་བཅུ། སྦྱིན་པའི་ཕར་ཕྱིན་
གྱི་སྒོ་ནས་བསྟོད་པ། ཚུལ་ཁྲིམས་ཀྱི་ཕར་ཕྱིན་གྱི་སྒོ་ནས་བསྟོད་པ། བཟོད་པའི་ཕར་
ཕྱིན་གྱི་སྒོ་ནས་བསྟོད་པ། བརྩོན་འགྲུས་ཀྱི་ཕར་ཕྱིན་གྱི་སྒོ་ནས་བསྟོད་པ། བསམ་
གཏན་གྱི་ཕར་ཕྱིན་གྱི་སྒོ་ནས་བསྟོད་པ། ཤེས་རབ་ཀྱི་ཕར་ཕྱིན་གྱི་སྒོ་ནས་བསྟོད་པ།
སྟོབས་ཀྱི་ཕར་ཕྱིན་གྱི་སྒོ་ནས་བསྟོད་པ། ཐབས་ཀྱི་ཕར་ཕྱིན་གྱི་སྒོ་ནས་བསྟོད་པ། སྨོན་
ལམ་གྱི་ཕར་ཕྱིན་གྱི་སྒོ་ནས་བསྟོད་པ། ཡེ་ཤེས་ཀྱི་ཕར་ཕྱིན་གྱི་སྒོ་ནས་བསྟོད་པའོ། །
དང་པོ་ནི། སྦྱིན་བདག་ཆེན་པོ་གཙོ་བོ་སྟེ། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་བྱང་ཆུབ་མཆོག་ཏུ་ཐུགས་བསྐྱེད་ནས་རྒྱལ་སྲས་ཀྱི་སྤྱོད་པ་
རླབས་པོ་ཆེ་རྣམས་ལ་རྒྱུན་མ་ཆད་པར་སློབ་པར་མཛད་ཅིང་། རྒྱལ་སྲས་ཀྱི་སྤྱོད་པ་ལ་
མཐའ་ཡས་པ་ཡོད་ཀྱང་ཕར་ཕྱིན་བཅུར་ཐམས་ཅད་འདུས་ཤིང་། ཕར་ཕྱིན་བཅུའི་
ནང་ནས་སྦྱིན་པ་ལ་ཇི་ལྟར་སློབ་པར་མཛད་པ་ནི། ཐུགས་བསྐྱེད་པ་ནས་བཟུང་ལུས་
ལོངས་སྤྱོད་དགེ་རྩ་རྣམས་ལ་རང་དོན་ཡིད་བྱེད་ཀྱི་བསམ་པ་སྐད་ཅིག་ཀྱང་མེད་པར་

སེམས་ཅན་ཁོ་ནའི་དོན་དུ་གཏོང་བར་མཛད་པ་སྟེ་སྤྱིར་དཀོན་མཆོག་མཆོད་པ་དང་
དབུལ་ཕོངས་ལ་ཟང་ཟིང་སྟེར་བ་ཙམ་ལམ་ལ་མ་ཞུགས་པའི་སེམས་ཅན་ཐ་མལ་པ་
རྣམས་ལའང་ཡོད་མོད་ཀྱང་དེ་དག་ལ་རྒྱལ་སྲས་ཀྱི་སྤྱོད་པ་ཞེས་མི་བརྗོད་ལ། རྒྱལ་
སྲས་ཀྱི་སྤྱོད་པར་འགྲོ་བ་ནི་བྱང་ཆུབ་ཀྱི་སེམས་རིན་པོ་ཆེ་ཉིད་ཀྱི་མཐུ་སྟེ།བྱང་ཆུབ་
ཀྱི་སེམས་རིན་པོ་ཆེས་ཀུན་ནས་བླངས་ཏེ་བྱ་རོག་ལ་ཟན་ཆང་གཅིག་བྱིན་པའང་རྒྱལ་
སྲས་ཀྱི་སྤྱོད་པ་ཞེས་བྱ་བའི་གྲངས་སུ་འགྲོའོ། །རྗེ་བཙུན་འཇམ་པའི་དབྱངས་ཀྱིས་ནི་
ཐུགས་བསྐྱེད་པའི་དུས་སུ་རང་དོན་གྱི་བསམ་པ་སྐད་ཅིག་ཀྱང་མི་བསྐྱེད་པར་ཅི་བྱེད་
སེམས་ཅན་ཁོ་ནའི་ཆེད་དུ་སྤྱོད་པ་དང་། ལྷག་པར་སེམས་ཅན་ཐམས་ཅད་བླ་ན་མེད་
པའི་བྱང་ཆུབ་ལ་མ་བཀོད་ཀྱི་བར་དུ་རང་ཉིད་འཚང་མི་རྒྱ་བར་རྒྱལ་སྲས་ཀྱི་སྤྱོད་
པ་སྤྱད་དོ། །ཞེས་ཐུགས་བསྐྱེད་དེ་མཁའ་ཁྱབ་ཀྱི་སེམས་ཅན་ཐམས་ཅད་བླ་ན་མེད་
པའི་བྱང་ཆུབ་ལ་མགྲོན་དུ་གཉེར་ནས་སྒོ་གསུམ་གྱི་སྤྱོད་པ་ཅི་མཛད་དེ་ཁོ་ནའི་ཆེད་དུ་
མཛད་པས་ན་རྗེ་བཙུན་འཇམ་པའི་དབྱངས་ལ། སྦྱིན་བདག་ཆེན་པོ་གཙོ་བོ་སྟེ། ཞེས་
བསྔགས་སོ། །
གཉིས་པ་ཚུལ་ཁྲིམས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། ཚུལ་ཁྲིམས་ཆེན་པོ་
འཆང་བའི་མཆོག །ཅེས་གསུངས། དོན་ནི། སྤྱིར་སྒོ་གསུམ་གྱི་ཉེས་སྤྱོད་སྡོམས་པ་
ཚུལ་ཁྲིམས་ཀྱི་ཉམས་ལེན་ཡིན་ལ། བྱང་ཆུབ་ཀྱི་སེམས་རིན་པོ་ཆེ་མེད་ན་སྒོ་གསུམ་གྱི་
ཉེས་སྤྱོད་བསྡམས་པ་ཙམ་གྱིས་རྒྱལ་སྲས་ཀྱི་སྤྱོད་པར་མི་ཆུད་ལ། རྒྱལ་སྲས་ཀྱི་སྤྱོད་
པར་འགྲོ་བ་ལ་བྱང་ཆུབ་ཀྱི་སེམས་རིན་པོ་ཆེས་ཟིན་པ་ཞིག་ངེས་པར་དགོས་ཤིང་རང་
དོན་ཡིད་བྱེད་ཀྱི་དབང་དུ་མ་སོང་བར་བྱང་ཆུབ་ཀྱི་སེམས་ཀྱིས་ཀུན་ནས་བླངས་ཏེ་ཅི་
བྱེད་སེམས་ཅན་ཁོ་ནའི་དོན་དུ་བྱེད་པ་ནི་ཐེག་པ་ཆེན་པོའི་ཚུལ་ཁྲིམས་ཀྱི་ཉམས་ལེན་

ཡིན་པས་དེ་ལྟ་བུའི་ཚུལ་ཁྲིམས་དེ་ལ་ཚུལ་ཁྲིམས་ཆེན་པོ་ཞེས་བརྗོད་དོ། །རྗེ་བཙུན་
འཇམ་པའི་དབྱངས་ཀྱིས་སློབ་པ་ལམ་གྱི་གནས་སྐབས་སུ་ཚུལ་ཁྲིམས་ཇི་ལྟར་སྲུང་བར་
མཛད་པ་ནི་རྒྱལ་སྲས་གཞན་ལས་ཁྱད་པར་དུ་འཕགས་པ་སྟེ། རྨི་ལམ་དུ་ཡང་སྡོམ་པ་
གསུམ་གྱི་བཅས་མཚམས་དང་འགལ་བའི་ཉེས་ལྟུང་གི་དབང་དུ་སྐད་ཅིག་ཀྱང་མི་འགྲོ་
བར་མཛད་ཅིང་ཐུགས་བསྐྱེད་པའི་ཚེ་ནའང་ཉོན་མོངས་ཀྱི་དབང་དུ་སྐད་ཅིག་ཀྱང་མི་
གཏོང་བར་ཐུགས་ཇི་ལྟར་བསྐྱེད་པ་ལྟར་སྐྱེས་རབས་ཐམས་ཅད་དུ་གྲོང་པའི་ཆོས་ཀྱིས་
མ་གོས་པའི་གཞོན་ནུའི་སྤྱོད་པ་ལྟར་ཉོན་མོངས་པའི་སྤྱོད་པ་ནམ་ཡང་མི་སྤྱོད་ཅིང་ཚུལ་
ཁྲིམས་གཙང་མ་ལ་གནས་ནས་རྒྱལ་སྲས་ཀྱི་སྤྱོད་པ་ལ་སློབ་པར་མཛད་པས་ན་འཇམ་
དཔལ་གཞོན་ནུར་གྱུར་པ་ཞེས་རྒྱལ་བ་སྲས་བཅས་ཀུན་གྱིས་བསྔགས་པས་ན་འདིར་
ཡང་རྗེ་བཙུན་འཇམ་པའི་དབྱངས་ལ། ཚུལ་ཁྲིམས་ཆེན་པོ་འཆང་བའི་མཆོག །ཅེས་
བསྔགས་སོ། །
གསུམ་པ་བཟོད་པའི་ཕར་ཕྱིན་གྱི་སྒོ་ནས་བསྟོད་པ་ནི། བཟོད་ཆེན་འཆང་བ་
བརྟན་པ་པོ། །ཞེས་གསུངས། དོན་ནི། གནོད་བྱེད་ལ་ཇི་མི་སྙམ་པ་དང༌། སྡུག་བསྔལ་
དང་དུ་ལེན་པ་དང་། ཆོས་ལ་ངེས་པར་སེམས་པ་གསུམ་པོ་རང་དོན་ཡིད་བྱེད་མེད་པར་
བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ་ཉམས་སུ་ལེན་པ་ནི་རྒྱལ་སྲས་རྣམས་
ཀྱི་བཟོད་པའི་ཉམས་ལེན་བྱེད་ཚུལ་ཡིན་པས་དེ་ལ་བཟོད་པ་ཆེན་པོ་ཞེས་བརྗོད་ཅིང་།
རྗེ་བཙུན་འཇམ་པའི་དབྱངས་ཀྱིས་ནི་ཐུགས་བསྐྱེད་པ་ནས་བཟུང་དེ་ལྟ་བུའི་བཟོད་
པ་གསུམ་གྱི་ཉམས་ལེན་ལ་ནམ་ཡང་གཡེལ་བ་མེད་པར་མཛད་དེ། མཁའ་ཁྱབ་ཀྱི་སེམས་
ཅན་རྣམས་ཀྱི་དོན་མཛད་པ་ན། སེམས་ཅན་མ་རུངས་པ། བྱེད་པ་ངན་པ། དྲིན་ལན་
ལོག་པར་འཇལ་བ་དག་གིས་ཇི་ལྟ་བུའི་གནོད་པ་བྱས་ཀྱང་ཐུགས་འཁྲུགས་པ་དང་།

སྐྱོ་བ་དང༌། སུན་པ་མེད་པར་ཇི་ལྟར་བུ་སྡུག་པ་མེའི་དོང་དུ་ལྷུང་བ་མཐོང་བ་བཞིན་དུ་
སེམས་ཅན་དེ་དག་ལ་ལྷག་པར་བརྩེ་བས་སླར་ཡང་སེམས་ཅན་དེ་དག་གི་དོན་ལ་ཆེར་
བརྩོན་པར་མཛད་ཅིང་། བློ་གྲོས་དམན་པ་རྣམས་ཀྱིས་ཉམས་སུ་བླང་དཀའ་བ་སངས་
རྒྱས་ཀྱི་སྤྱོད་ཡུལ་བསམ་གྱིས་མི་ཁྱབ་པ་དང༌། ལས་དང་འབྲས་བུའི་ཚུལ་བསམ་གྱིས་
མི་ཁྱབ་པ་དང་། སྔགས་དང་སྨན་གྱི་ནུས་པ་བསམ་གྱིས་མི་ཁྱབ་པ་དང་། ཆོས་རྣམས་
ཀྱི་ཡིན་ལུགས་མཐར་ཐུག་པ་སྤྲོས་པའི་མཐའ་ཐམས་ཅད་དང་བྲལ་བ་ཟབ་མོ་སྟོང་པ་
ཉིད་ཀྱི་ཚུལ་རྣམས་ལ་ཐུགས་ཀྱི་སྣང་བ་ཆེས་ཆེར་རྒྱས་ཏེ་ཆོས་ཟབ་མོ་ལ་སེམས་པའི་
བཟོད་པ་རྒྱལ་སྲས་བདག་ཉིད་ཆེན་པོ་གཞན་དག་ལས་ཀྱང་ཁྱད་པར་དུ་འཕགས་པ་
ནམ་ཡང་འགྱུར་བ་མེད་པ་ཐུགས་ལ་མངའ་ཞིང༌། གདུལ་བྱ་རྣམས་ཀྱང་ཆོས་ཟབ་མོའི་
ཚུལ་དེ་ལ་ཐབས་མཁས་པས་འཁྲིད་པར་མཛད་པས་ན་རྒྱུད་འདིར་རྗེ་བཙུན་འཇམ་པའི་
དབྱངས་ལ། བཟོད་ཆེན་འཆང་བ་བརྟན་པ་པོ། །ཞེས་བསྔགས་སོ། ། རལྡན་
བཞི་པ་བརྩོན་འགྲུས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། བརྩོན་འགྲུས་ཆེན་པོ་
བརྟུལ་བ་ཡིན། །ཞེས་གསུངས། དོན་ནི། སྤྱིར་དགེ་བ་ལ་སེམས་སྤྲོ་བ་བརྩོན་འགྲུས་
ཡིན་ལ། དེ་ཙམ་ནི་ལམ་ལ་མ་ཞུགས་པའི་སེམས་ཅན་ཐ་མལ་པ་རྣམས་ལའང་ཡོད་
པས། བརྩོན་འགྲུས་དེ་ཙམ་གྱིས་རྒྱལ་སྲས་ཀྱི་སྤྱོད་པའི་གྲངས་སུ་མི་ཆུད་པས་
བརྩོན་འགྲུས་ཆེན་པོ་ཞེས་མི་བརྗོད་ལ། བརྩོན་འགྲུས་ཆེན་པོ་ནི་རྒྱལ་སྲས་རྣམས་ཀྱི་
བརྩོན་འགྲུས་དེ་མཁའ་ཁྱབ་ཀྱི་སེམས་ཅན་ཐམས་ཅད་འཁོར་བའི་སྡུག་བསྔལ་མཐའ་
དག་ལས་སྒྲོལ་བར་འདོད་པའི་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ། གོ་
ཆའི་བརྩོན་འགྲུས་དང་། དགེ་བ་བསྡུ་བའི་བརྩོན་འགྲུས་དང་། སེམས་ཅན་དོན་བྱེད་ཀྱི་
བརྩོན་འགྲུས་གསུམ་པོ་ཙམ་ཡང་ཉམས་པ་མེད་ཅིང་རྒྱུན་ཆད་པ་མེད་པར་གུས་པ་དང་

རྟག་ཏུ་སྦྱོར་བས་འབད་པ་ལྷུར་བྱེད་པ་ནི་རྒྱལ་སྲས་རྣམས་ཀྱི་བརྩོན་འགྲུས་ཀྱི་ཉམས་ལེན་
ཡིན་པས་དེ་འདྲ་བའི་བརྩོན་འགྲུས་དེ་ལ་བརྩོན་འགྲུས་ཆེན་པོ་ཞེས་བརྗོད་ལ། རྗེ་བཙུན་
འཇམ་པའི་དབྱངས་ཀྱིས་ནི་ཐུགས་བསྐྱེད་པ་ནས་བཟུང་མཁའ་ཁྱབ་ཀྱི་སེམས་ཅན་
ཐམས་ཅད་སྡུག་བསྔལ་མཐའ་དག་ལས་སྒྲོལ་བ་རང་གི་ཁུར་དུ་བཞེས་ཏེ་རྒྱལ་སྲས་
གཞན་དག་ལས་སྙིང་སྟོབས་ཆེས་ལྷག་པར་གོ་ཆའི་བརྩོན་འགྲུས་བསྐྱེད་པར་མཛད་དེ།
ཐུགས་བསྐྱེད་པའི་དུས་སུ་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་རང་ཉིད་ཀྱིས་
སངས་རྒྱས་ཀྱི་ས་ལ་བཀོད་པའི་སངས་རྒྱས་ཀྱིས་གང་བར་མ་གྱུར་གྱི་བར་དུ་རང་ཉིད་
འཚང་མི་རྒྱ་བར་རྒྱལ་སྲས་ཀྱི་སྤྱོད་པ་སྤྱད་དོ་ཞེས་ཐུགས་བསྐྱེད་ཅིང་། དེ་འདྲ་བའི་སྙིང་
སྟོབས་དང་བསམ་པའི་གོ་ཆ་ནམ་ཡང་ཉམས་པ་མེད་པར་གོང་ནས་གོང་དུ་སྤེལ་ཞིང་
དོན་དེ་སྒྲུབ་ཕྱིར་ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་མཐའ་དག་
གི་སྤྱན་སྔར་ཆོས་གསན་པ་དང་མཆོད་པས་མཉེས་པར་མཛད་པ་སོགས་ཚོགས་གཉིས་
གསོག་པ་ལ་བར་མ་ཆད་དུ་བརྟུལ་བ་བརྟན་པོས་བརྩོན་པར་མཛད་པས་ན། རྒྱུད་
འདིར་རྗེ་བཙུན་འཇམ་པའི་དབྱངས་ལ། བརྩོན་འགྲུས་ཆེན་པོ་བརྟུལ་བ་ཡིན། །ཞེས་
བསྔགས་སོ། །
ལྔ་པ་བསམ་གཏན་གྱི་ཕར་ཕྱིན་གྱི་སྒོ་ནས་བསྟོད་པ་ནི། བསམ་གཏན་ཆེན་པོ་
ཏིང་འཛིན་གནས། །ཞེས་གསུངས། དོན་ནི། སྤྱིར་དགེ་བའི་དམིགས་པ་ལ་སེམས་རྩེ་
གཅིག་པ་ཐམས་ཅད་ཏིང་འཛིན་ཡིན་པར་གསུངས་ལ། དེ་ཙམ་གྱིས་རྒྱལ་སྲས་ཀྱི་སྤྱོད་
པར་མ་ཚུད་ལ། རྒྱལ་སྲས་ཀྱི་བསམ་གཏན་གྱི་ཉམས་ལེན་དུ་འགྲོ་བ་ལ་བྱང་ཆུབ་ཀྱི་
སེམས་རིན་པོ་ཆེས་ཀུན་ནས་བླངས་ཏེ་ཅི་བྱེད་སེམས་ཅན་གྱི་དོན་དུ་དམིགས་པ་ཞིག་
དགོས་ལ། སེམས་ཅན་ཐམས་ཅད་འཁོར་བ་ནས་འདོན་པར་འདོད་ནས་དེའི་ཕྱིར་དུ་བླ་

ན་མེད་པའི་བྱང་ཆུབ་ལ་ཐོབ་འདོད་རྩེ་གཅིག་པ་ནི་ཐེག་པ་ཆེན་པོའི་བསམ་གཏན་གྱི་
ཉམས་ལེན་ཡིན་པས་བསམ་གཏན་ཆེན་པོ་ཞེས་བརྗོད་ལ། རྗེ་བཙུན་འཇམ་པའི་
དབྱངས་ཀྱིས་ནི་སེམས་ཅན་རྣམས་འཁོར་བ་ནས་འདོན་པའི་ཕྱིར་དུ་རིན་ཆེན་ཕྱག་རྒྱ་
ཞེས་བྱ་བའི་ཏིང་ངེ་འཛིན་དང་། ནམ་མཁའ་མཛོད་ཅེས་བྱ་བའི་ཏིང་ངེ་འཛིན་དང་།
དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་ལ་སོགས་པ་ཏིང་ངེ་འཛིན་བརྒྱ་སྟོང་དུ་
མ་ལ་རྩལ་སྦྱངས་ཤིང་ཏིང་ངེ་འཛིན་དེ་དག་ལ་གནས་ནས་མཁའ་ཁྱབ་ཀྱི་སེམས་ཅན་
ཐམས་ཅད་ལ་རང་རང་གི་ཁམས་དང་། བསམ་པ་དང་། དབང་པོ་དང་འཚམ་པར་
སྤྲུལ་པ་བཀྱེས་ནས་དོན་མཛད་པས་ན་རྒྱུད་འདིར་རྗེ་བཙུན་འཇམ་པའི་དབྱངས་ལ།
བསམ་གཏན་ཆེན་པོ་ཏིང་འཛིན་གནས། ཞེས་བསྔགས་སོ། །
དྲུག་པ་ཤེས་རབ་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། ཤེས་རབ་ཆེན་པོའི་ལུས་
འཆང་བ། །ཞེས་གསུངས། དོན་ནི། གནས་ལུགས་རིག་པ་དོན་དམ་རྟོགས་པའི་ཤེས་
རབ། གནས་ལྔ་རིག་པ་ཀུན་རྫོབ་རྟོགས་པའི་ཤེས་རབ། སེམས་ཅན་གྱི་དོན་བྱེད་
ཚུལ་རྟོགས་པའི་ཤེས་རབ་རྣམས་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བླངས་ཏེ་གོང་
ནས་གོང་འཕེལ་དུ་ཉམས་སུ་ལེན་པ་ནི་རྒྱལ་སྲས་རྣམས་ཀྱི་ཤེས་རབ་ཀྱི་ཉམས་ལེན་
ཡིན་པས་དེ་འདྲ་བའི་ཤེས་རབ་དེ་ལ་ཤེས་རབ་ཆེན་པོ་ཞེས་བརྗོད་དོ། །རྗེ་བཙུན་
འཇམ་པའི་དབྱངས་ནི་རྒྱལ་སྲས་གཞན་ཐམས་ཅད་ལས་ཤེས་རབ་ཆེ་བ་དང་། རྗེ་
བཙུན་འཇམ་པའི་དབྱངས་ལ་གསོལ་བ་བཏབ་ན་ཤེས་བྱའི་གནས་ལུགས་མཐའ་དག་
རིག་པའི་ཤེས་རབ་མྱུར་དུ་སྟེར་བ་དང༌། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་
བསྡུས་པའི་སྐུ་ཅན་ཡིན་པར་ཡོངས་སུ་གྲགས་པ་ལྟར་ཡིན་པས་རྒྱུད་འདིར་རྗེ་བཙུན་
འཇམ་པའི་དབྱངས་ལ། ཤེས་རབ་ཆེན་པོའི་ལུས་འཆང་བ། ཞེས་བསྔགས་སོ། །

བདུན་པ་སྟོབས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། སྟོབས་པོ་ཆེ། ཞེས་
གསུངས། དོན་ནི། སྟོབས་ཀྱི་ཕར་ཕྱིན་སོགས་ཕར་ཕྱིན་ཐ་མ་བཞི་པོ་འདི་ཤེས་རབ་
ཀྱི་ཕར་ཕྱིན་ལས་ཕྱེ་བ་སྟེ་ཤེས་རབ་ཀྱི་ཕར་ཕྱིན་གོང་ནས་གོང་དུ་ཁྱད་པར་དུ་སོང་བའི་
རྣམ་པའི་ཁྱད་པར་ལ་སྟོབས་དང༌། ཐབས་དང་། སྨོན་ལམ་དང་། ཡེ་ཤེས་ཀྱི་ཕར་ཕྱིན་
ཏུ་ཕྱེ་བ་ཡིན་གྱི། ཤེར་ཕྱིན་ཏུ་མ་འདུས་པའི་ལོགས་པ་མིན་ཏེ་རྒྱལ་བས་མདོ་རྒྱུད་དུ་མར་
ཕ་རོལ་ཏུ་ཕྱིན་པ་དྲུག་གསུངས་ཤིང༌། དེའི་དགོངས་པ་འབྲས་བུ་གཟུགས་སྐུ་དང་ཆོས་སྐུ་
གཉིས་བསྒྲུབ་པ་ལ་རྒྱུ་ཕ་རོལ་ཏུ་ཕྱིན་པ་དྲུག་ལ་བསླབ་དགོས་ཤིང་། ཕར་ཕྱིན་དྲུག་
གིས་མི་འགྲུབ་པ་གང་ཡང་མེད་པ་དང་། ཕར་ཕྱིན་དྲུག་གིས་བསྒྲུབ་ན་འབྲས་བུ་སྐུ་གཉིས་
འགྲུབ་ནུས་པ་དང༌། ཕར་ཕྱིན་དྲུག་ལས་གང་མ་ཚང་ན་ཡང་འབྲས་བུ་སྐུ་གཉིས་འགྲུབ་མི་
ནུས་པའི་ཚུལ་ཕར་ཕྱིན་དྲུག་གི་གྲངས་ངེས་གོ་རིམ་མདོ་སྡེ་རྒྱན་དུ་གསུངས་པ་ལྟར་རོ། །
དེ་ལ་སྟོབས་ཀྱི་ཕར་ཕྱིན་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་ཉམས་ལེན་ཕུལ་ཕྱིན་
དུ་སོང་སྟེ་ཐར་པ་དང་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པའི་གེགས་ནང་
གི་ཉོན་མོངས་དང་ཕྱིའི་བདུད་དཔུང་དང་བཅས་པ་འཇོམས་པ་ལ་མཐུ་ཕུལ་དུ་ཕྱིན་པ་
ཐོབ་པས་ན་སྟོབས་ཞེས་བརྗོད་ལ། སྟོབས་ཀྱི་ཕར་ཕྱིན་འདི་ལ་ཐུབ་པ་དགོངས་རྒྱན་
ལས་སྟོབས་བཅུ་བཤད་ལ། འདིའི་སྟོབས་བཅུ་ནི། བསམ་པའི་སྟོབས། ལྷག་པའི་
བསམ་པའི་སྟོབས། གཟུངས་ཀྱི་སྟོབས། ཏིང་ངེ་འཛིན་གྱི་སྟོབས། ཡང་དག་པར་འབྱོར་
པའི་སྟོབས། དབང་གི་སྟོབས། སྤོབས་པའི་སྟོབས། སྨོན་ལམ་གྱི་སྟོབས། ཕ་རོལ་
ཏུ་ཕྱིན་པའི་སྟོབས། བྱམས་པ་ཆེན་པོའི་སྟོབས། སྙིང་རྗེ་ཆེན་པོའི་སྟོབས། ཆོས་ཉིད་
ཀྱི་སྟོབས། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པའི་སྟོབས་རྣམས་
སོ། །དེ་དག་གི་དོན་ནི་ཐུབ་པ་དགོངས་རྒྱན་ལས། དེ་ལ་བསམ་པའི་སྟོབས་ནི་ཉོན་

མོངས་པ་ཀུན་ཏུ་སྤྱོད་པ་མེད་པའི་ཕྱིར་རོ། །ལྷག་པའི་བསམ་པའི་སྟོབས་ནི་སའི་ཡེ་ཤེས་
ཡོངས་སུ་སྦྱངས་པ་ཉིད་ཀྱི་ཕྱིར་རོ།།གཟུངས་ཀྱི་སྟོབས་ནི་ཆོས་མི་བརྗེད་པ་ཉིད་ཀྱི་
ཕྱིར་རོ། །ཏིང་ངེ་འཛིན་གྱི་སྟོབས་ནི་རྟག་ཏུ་རྣམ་པར་གཡེངས་པ་མེད་པ་ཉིད་ཀྱི་ཕྱིར་
རོ། །ཡང་དག་པར་འབྱོར་པའི་སྟོབས་ནི་མཐའ་ཡས་ཤིང་མུར་ཐུག་པ་མེད་པའི་འཇིག་
རྟེན་གྱི་ཁམས་ཀྱི་སྤྱོད་པ་རྣམ་པར་དབྱེ་བ་ལ་མཁས་པ་ཉིད་ཀྱི་ཕྱིར་རོ། །དབང་གི་སྟོབས་
ནི་ཡིད་ལ་རེ་བ་ཐམས་ཅད་ཡོངས་སུ་རྫོགས་པ་ཐོབ་པའི་ཕྱིར་རོ། །སྤོབས་པའི་སྟོབས་ནི་
སངས་རྒྱས་ཀྱི་ཆོས་ཐམས་ཅད་རྣམ་པར་སྤྱོད་པ་རྣམ་པར་དབྱེ་བ་ལ་མཁས་པ་ཉིད་ཀྱི་
ཕྱིར་རོ། །སྨོན་ལམ་གྱི་སྟོབས་ནི་སངས་རྒྱས་ཐམས་ཅད་ཀྱི་སྤྱོད་པ་ལ་སྦྱོར་བ་མི་གཏོང་
བའི་ཕྱིར་རོ། །ཕ་རོལ་ཏུ་ཕྱིན་པའི་སྟོབས་ནི་བདག་ཉིད་ཀྱིས་སངས་རྒྱས་ཀྱི་ཆོས་ཡོངས་
སུ་སྨིན་པར་བྱེད་པ་དང༌། སེམས་ཅན་ཡོངས་སུ་སྨིན་པར་བྱེད་པ་དང༌། སེམས་ཅན་
ཐམས་ཅད་ལ་ངན་པའི་སྤྱོད་པ་མི་གཏོང་བའི་ཕྱིར་རོ། །བྱམས་པ་ཆེན་པོའི་སྟོབས་
ནི་སེམས་ཅན་ཐམས་ཅད་བསྐྱབ་པ་ལ་མཆོག་ཏུ་སྦྱོར་བ་མི་གཏོང་བའི་ཕྱིར་རོ། །སྙིང་རྗེ་
ཆེན་པོའི་སྟོབས་ནི་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་སེལ་བར་བྱེད་
པའི་ཕྱིར་རོ། །ཆོས་ཉིད་ཀྱི་སྟོབས་ནི་སྐུ་མ་ལྟ་བུ་ལ་སོགས་པའི་ཆོས་ཉིད་མངོན་དུ་བྱེད་
པའི་ཕྱིར་རོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པའི་སྟོབས་ནི་རྣམ་
པ་ཐམས་ཅད་མཁྱེན་པའི་ཡེ་ཤེས་ལ་མངོན་དུ་ཕྱོགས་པར་གྱུར་པ་ཉིད་ཀྱི་ཕྱིར་རོ། །
ཞེས་པ་མདོ་སྡེར་བསྟན་པའི་སྟོབས་རྣམས་སོ། །ཞེས་གསུངས་པ་ལྟར་རོ། །རྗེ་བཙུན་
འཇམ་པའི་དབྱངས་ཀྱིས་ཤེར་ཕྱིན་གྱི་ཉམས་ལེན་མཐར་ཕྱིན་པར་མཛད་དེ་ཕྱི་ནང་གི་
གེགས་མཐའ་དག་འཇོམས་པ་ལ་སྟོབས་ཕུལ་ཏུ་ཕྱིན་པ་བརྙེས་པས་ན། འདིར་རྗེ་
བཙུན་འཇམ་པའི་དབྱངས་ལ་སྟོབས་པོ་ཆེ་ཞེས་བསྔགས་སོ། ། ཛཱ་ཡུར་

བརྒྱད་པ་ཐབས་ཀྱི་ཕར་ཕྱིན་གྱི་སྒོ་ནས་བསྟོད་པ་ནི། ཐབས་ཆེ་བ། ཞེས་གསུངས།
དོན་ནི། ཤེར་ཕྱིན་གྱི་ནུས་པ་ཆེས་ཆེར་རྒྱས་ནས་མཚན་འཛིན་གྱི་དམིགས་གཏད་མེད་
བཞིན་དུ་ཐབས་སྣ་ཚོགས་ཀྱིས་གཞན་དོན་བྱེད་པ་ལ་མཐུ་ཕུལ་ཏུ་ཕྱིན་པ་ཐོབ་པ་རྗེ་
བཙུན་འཇམ་པའི་དབྱངས་ནི་རྒྱལ་སྲས་གཞན་ཐམས་ཅད་ལས་སེམས་ཅན་གྱི་དོན་
མཛད་པ་ལ་ཐབས་མཁས་པ་ཆེ་བ་སྟེ། བཅོམ་ལྡན་འདས་ཀྱི་སྤྱན་སྔར་གནས་ལུགས་
ཀྱི་དོན་ཁོང་དུ་མ་ཆུད་པར་ཟབ་མོའི་དོན་ལ་རྒོལ་བ་བྱེད་པ་མཐའ་ཡས་
བཙུན་འཇམ་པའི་དབྱངས་ཀྱིས་ཐབས་མཁས་ཀྱིས་བཏུལ་བ་དང་། མཚམས་མེད་ཀྱི་
ལས་བྱེད་པ་རྒྱལ་པོ་མ་སྐྱེས་དགྲ་ལྟ་བུའང་རྗེ་བཙུན་འཇམ་པའི་དབྱངས་ཀྱིས་ཐབས་
མཁས་ཀྱིས་བཏུལ་བ་སོགས་མདོ་སྡེ་རྣམས་ལས་རྒྱ་ཆེར་བསྔགས་པ་ལྟར་རོ། །གཞན་
ཡང་རྒྱལ་སྲས་བདག་ཉིད་ཆེན་པོ་རྣམས་ཤེར་ཕྱིན་གྱི་ཉམས་ལེན་མཛད་པའི་ཚེ་ཡང་
དག་པའི་མཐའ་ལ་སྐད་ཅིག་དང་སྐད་ཅིག་ལ་སྙོམས་པར་འཇུག་ཅིང་ལྡང་བར་
ནུས་པ་དང༌། འགོག་པ་ཡང་དག་པའི་མཐའ་དེ་ལ་བློའི་རྩལ་སྦྱོང་ཕྱིར་སྙོམས་པར་
འཇུག་ཀྱང་དེའི་དབང་གིས་དམན་ལམ་དུ་མི་ལྟུང་བར་བྱང་ཆུབ་ཀྱི་སེམས་རིན་པོ་ཆེ་གོང་
ནས་གོང་དུ་སྤེལ་བའི་ཐབས་མཁས་ཐོབ་པས་ན་ཐབས་ལ་མཁས་པ་ཞེས་བཤད་
དོ། །ཐབས་མཁས་འདི་ལ་བྱང་ས་ལས་ནངགི་ཐབས་མཁས་དྲུག་དང་ཕྱིའི་ཐབས་མཁས་
དྲུག་སྟེ་ཐབས་མཁས་བཅུ་གཉིས་གསུངས་ལ། ནང་གི་ཐབས་མཁས་དྲུག་ནི། བྱང་
སེམས་ཀྱིས་སེམས་ཅན་ཐམས་ཅད་ལ་སྙིང་རྗེ་དང་ལྡན་པར་ལྟ་བ་དང༌། འདུ་བྱེད་ཐམས་
ཅད་ཀྱི་རང་བཞིན་ཡང་དག་པ་ཇི་ལྟ་བ་བཞིན་དུ་ཤེས་པ་དང་། བླ་ན་མེད་པའི་བྱང་
ཆུབ་ཀྱི་ཡེ་ཤེས་འདོད་པ་དང་། སེམས་ཅན་ལ་ལྟ་བ་ལ་བརྟེན་ནས་འཁོར་བ་མི་སྤོང་བ་
དང༌། འདུ་བྱེད་ཇི་ལྟ་བ་བཞིན་ཤེས་པ་ལ་བརྟེན་ནས་ཉོན་མོངས་པ་ཅན་མ་ཡིན་པའི་

སེམས་ཀྱིས་འཁོར་བར་འཁོར་བ་དང་། སངས་རྒྱས་འདོད་པ་ལ་བརྟེན་ནས་བརྩོན་
འགྲུས་འབར་བའོ། །ཕྱིའི་ཐབས་མཁས་དྲུག་ནི། བྱང་སེམས་རྣམས་ཀྱིས་སེམས་ཅན་
གྱི་དགེ་བའི་རྩ་བ་ཆུང་ངུ་རྣམས་འབྲས་བུ་ཚད་མེད་པར་སྒྱུར་བར་བྱེད་པ་དང་། དེ་བཞིན་
དུ་ཚོགས་ཆུང་ངུས་དགེ་རྩ་ཆེ་བ་དག་སྒྲུབ་པར་བྱེད་པ་དང་། བསྟན་པ་ལ་ཞེ་འགྲས་པ་
རྣམས་ཀྱི་ཁོང་ཁྲོ་སེལ་བར་བྱེད་པ་དང་། བསྟན་པ་ལ་ཡིད་བར་མར་གནས་པ་རྣམས་དེ་
ལ་འཛུད་པ་དང་། ཞུགས་པ་རྣམས་སྨིན་པར་བྱེད་པ་དང༌། སྨིན་པ་རྣམས་གྲོལ་བར་
བྱེད་པ་སྟེ་ཕྱིའི་ཐབས་མཁས་དྲུག་གོ །རྗེ་བཙུན་འཇམ་པའི་དབྱངས་སེམས་ཅན་གྱི་
དོན་མཛད་པ་ལ་ཐབས་མཁས་ཕུལ་ཏུ་ཕྱིན་པ་བརྙེས་པས་ན་འདིར་རྗེ་བཙུན་འཇམ་པའི་
དབྱངས་ལ་ཐབས་ཆེ་བ་ཞེས་བསྔགས་སོ། ། ་ཞོཆ་ཀྱི་ཌོགས་ཚོ་ཚིགས་རྟེན་མགཎ་
དགུ་པ་སྨོན་ལམ་གྱི་ཕར་ཕྱིན་གྱི་སྒོ་ནས་བསྟོད་པ་དང་།བཅུ་པ་ཡེ་ཤེས་ཀྱི་ཕར་
ཕྱིན་གྱི་སྒོ་ནས་བསྟོད་པ་གཉིས་སྟོན་པ་ལ། སྨོན་ལམ་ཡེ་ཤེས་རྒྱ་མཚོ་སྟེ། ཞེས་གསུངས།
དོན་ནི། དེ་ལ་སྨོན་ལམ་རྒྱ་མཚོ་དང་ཡེ་ཤེས་རྒྱ་མཚོ་ཞེས་སོ་སོར་སྦྱར་ཏེ་སྨོན་ལམ་རྒྱ་
མཚོའི་སྒོ་ནས་བསྔགས་པ་ནི་རྗེ་བཙུན་འཇམ་པའི་དབྱངས་ནི་སྔོན་ཐུགས་བསྐྱེད་པའི་
དུས་ཉིད་ནས་མཁའ་ཁྱབ་ཀྱི་སེམས་ཅན་རྣམས་འཁོར་བའི་གནས་ནས་བཏོན་ཏེ་
སངས་རྒྱས་ཀྱི་ས་ལ་འཇོག་པར་བཞེད་པའི་ཐུགས་བསྐྱེད་དང་སྨོན་ལམ་གྱི་མཐུ་ལྷག་
པར་ཆེ་བ་ཞིག་སྟེ་རྗེ་བཙུན་འཇམ་པའི་དབྱངས་ཀྱིས་ཐུགས་བསྐྱེད་དུས་ཐུགས་བསྐྱེད་
དང་སྨོན་ལམ་ཇི་ལྟར་མཛད་པ་ནི། རྗེ་བཙུན་འཇམ་པའི་དབྱངས་སྔོན་འཁོར་ལོས་
བསྒྱུར་བའི་རྒྱལ་པོ་ནམ་མཁའ་ཞེས་བྱ་བར་འཁྲུངས་པའི་ཚེ་དེ་བཞིན་གཤེགས་པ་འབྲུག་
སྒྲའི་དབྱངས་ཀྱི་རྒྱལ་པོ་འཁོར་དང་བཅས་པ་ལོ་བརྒྱ་སྟོང་དུ་མར་མཆོད་པའི་ཡོ་བྱད་
ཐམས་ཅད་ཀྱིས་མཆོད་དེ་བསོད་ནམས་རྒྱ་ཆེན་པོ་བསགས་ནས། དེ་བཞིན་གཤེགས་

པ་དེའི་སྤྱན་སྔར་ཐུགས་བསྐྱེད་འདི་ལྟར་མཛད་དེ། འཁོར་བ་མཐའ་མ་མེད་པ་ཡི། །
སྔོན་གྱི་མཐའ་མ་ཇི་སྲིད་པ། །དེ་སྲིད་སེམས་ཅན་ཕན་དོན་དུ། །སྤྱོད་པ་དཔག་ཡས་
སྤྱད་པར་བྱ། །འཇིག་རྟེན་མགོན་པོའི་སྤྱན་སྔ་འདིར། །བྱང་ཆུབ་མཆོག་ཏུ་སེམས་
བསྐྱེད་དོ། །འགྲོ་བ་ཐམས་ཅད་འགྲོན་གཉེར་ཏེ། །དབུལ་ཞིང་ཕོངས་ལས་སྒྲོལ་བར་
བྱ། །དེ་རིང་ཕན་ཆད་གལ་ཏེ་ཡང༌། །བདག་གིས་འདོད་ཆགས་སེམས་བསྐྱེད་ན། །
ཕྱོགས་བཅུ་དག་ན་གང་བཞུགས་པའི། །སངས་རྒྱས་ཐམས་ཅད་བསླུས་པར་གྱུར། །བྱང་
ཆུབ་ནམ་ཞིག་འཐོབ་བར་དུ། །ཐ་བའི་སེམས་དང་གནོད་སེམས་དང༌། །ཕྲག་དོག་
དང་ནི་སེར་སྣ་ཡང༌། །དེ་རིང་ཕྱིན་ཆད་མི་བྱའོ། །ཚངས་པའི་སྤྱོད་པ་བདག་གིས་
སྤྱད། །སྡིག་པའི་འདོད་པ་ཡོངས་སུ་བཏང་། །ཚུལ་ཁྲིམས་སྡོམ་དང་ངེས་པ་ལ། །
སངས་རྒྱས་རྗེས་སུ་བསླབ་པར་བྱ། །བདག་ནི་བྱང་ཆུབ་རིངས་ཚུལ་དུ། །འཚང་རྒྱར་མོས་
ཤིང་སྤྲོ་བ་མེད། །ཕྱི་མཐར་ཐུག་གི་བར་དུ་ཡང༌། །སེམས་ཅན་གཅིག་ཕྱིར་སྤྱད་པར་
བྱ། །ཚད་མེད་བསམ་གྱིས་མི་ཁྱབ་པའི། །སངས་རྒྱས་ཞིང་ནི་སྤྱད་པར་བྱ། །ཕྱོགས་
རྣམས་བཅུ་པོ་ཐམས་ཅད་དུ། །བདག་གི་མིང་ནི་ཐོས་པར་བྱ། །ཞེས་ཐུགས་བསྐྱེད་པར་
མཛད་ཅིང་། དེ་ནས་སྨོན་ལམ་འདི་ལྟར་བཏབ་སྟེ། དེ་བཞིན་གཤེགས་པ་འབྲུག་སྒྲའི་
དབྱངས་ཀྱི་རྒྱལ་པོ་འཁོར་བཅས་སོགས་ཕྱོགས་བཅུའི་རྒྱལ་བ་སྲས་བཅས་ཐམས་ཅད་
དཔང་དུ་གསོལ་ཏེ། ནམ་བདག་གིས་ཕྱོགས་བཅུ་མཐའ་ཡས་མུ་མེད་པའི་འཇིག་རྟེན་
གྱི་ཁམས་སུ་སངས་རྒྱས་ཀྱི་སྤྱན་སྒྲིབ་པ་མེད་པས་བལྟས་ན། སངས་རྒྱས་བཅོམ་ལྡན་
འདས་གང་ཇི་སྙེད་པ་དེ་དག་ཐམས་ཅད་བདག་གིས་བྱང་ཆུབ་ལ་ཡང་དག་པར་བཙུད་
པ་དང༌། བདག་གིས་བྱང་ཆུབ་ཀྱི་སེམས་ལ་བཀོད་པ་དང་། བདག་གིས་སྦྱིན་པ་ལ་
ཡང་དག་པར་བཙུད་པ་དང་། དེ་བཞིན་དུ་བདག་གིས་ཚུལ་ཁྲིམས་དང་། བཟོད་པ་དང་།

བརྩོན་འགྲུས་དང་། བསམ་གཏན་དང་། ཤེས་རབ་ལ་ཡང་དག་པར་བཙུད་པ་དང་།
བདག་གིས་བསྐུལ་བ་དང་། བདག་གིས་རྗེས་སུ་བསྟན་པར་མ་གྱུར་པ་མ་མཐོང་བ་དེ་
སྲིད་དུ་བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་
འཚང་རྒྱ་བར་མི་བྱའོ། །ནམ་བདག་གིས་སངས་རྒྱས་ཀྱི་སྤྱན་སྒྲིབ་པ་མེད་པས་ཕྱོགས་
བཅུར་རྣམ་པར་བལྟས་ཀྱང་། བདག་གིས་སངས་རྒྱས་ཉིད་ལ་མ་བཀོད་པའི་དེ་བཞིན་
གཤེགས་པ་དེ་ལྟ་བུ་གང་ཡང་མཐོང་བར་མ་གྱུར་པ་དེའི་ཚེ་བདག་ཀྱང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་བྱའོ་ཞེས་སྨོན་
ལམ་བཏབ་བོ། །
བཅོམ་ལྡན་འདས་བདག་གིས་ནི་བདག་གི་སངས་རྒྱས་ཀྱི་ཞིང་གཅིག་ལ་གངྒཱའི་
ཀླུང་དུ་མའི་བྱེ་མ་སྙེད་ཀྱི་ཞིང་ཙམ་གྱི་ཐ་གྲུ་ཡངས་པ་ཡོངས་སུ་མ་གྲུབ་ཅིང་སངས་རྒྱས་
ཀྱི་ཞིང་དེའི་ཕྱིར་རིན་པོ་ཆེ་བརྒྱ་སྟོང་འབུམ་ཕྲག་དུ་མ་ལས་གྲུབ་པ་དང༌། རིན་པོ་ཆེ་
བརྒྱ་སྟོང་འབུམ་ཕྲག་དུ་མས་སྤྲས་པ་སྲིད་པའི་རྩེ་མོའི་ཚད་ཙམ་དུ་མ་གྱུར་གྱི་བར་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་
བགྱི་བར་སྨོན་ལམ་བཏབ་བོ། །བཅོམ་ལྡན་འདས་གཞན་ཡང་བདག་གིས་སངས་རྒྱས་ཀྱི་
ཞིང་དེར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བཅུའི་ཚད་ཙམ་གྱི་བྱང་ཆུབ་
ཀྱི་ཤིང་སྐྱེས་ཏེ། བྱང་ཆུབ་ཀྱི་ཤིང་དེའི་འོད་ཀྱིས་སངས་རྒྱས་ཀྱི་ཞིང་དེ་ཐམས་ཅད་རྒྱས་
ཤིང་ཁྱབ་པར་གྱུར་ཅིག་ཅེས་བགྱི་བར་སྨོན་ལམ་དེ་སྐད་བཏབ་བོ། བཅོམ་ལྡན་འདས་
གཞན་ཡང་བདག་གིས་བྱང་ཆུབ་ཀྱི་ཤིང་དེའི་དྲུང་དུ་བདག་འདུག་པའི་ཚེ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས། ཡོངས་
སུ་མྱ་ངན་ལས་འདས་པའི་བར་དུ་བྱང་ཆུབ་ཀྱི་ཤིང་དྲུང་དེ་ནས་མ་ལངས་ཀྱང་བདག་

གི་སྤྲུལ་པ་ཕྱོགས་བཅུའི་ཕྱོགས་རེ་རེ་ཞིང་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་
སྟོང་འབུམ་ཕྲག་གྲངས་མེད་པ་དག་ཏུ་དོང་ཞིང་སེམས་ཅན་རྣམས་ལ་ཆོས་སྟོན་པར་
གྱུར་ཅིག་ཅེས་སྨོན་ལམ་དེ་སྐད་བཏབ་བོ། །བཅོམ་ལྡན་འདས་གཞན་ཡང་བདག་གིས་
བདག་གི་སངས་རྒྱས་ཀྱི་ཞིང་དེར་ཉན་ཐོས་དང་། རང་སངས་རྒྱས་ཀྱི་མིང་ཙམ་ཡང་
ཡེ་མེད་པར་གྱུར་ཏེ། བྱང་ཆུབ་སེམས་དཔའ་ཞེ་སྡང་དང་ཐ་བ་དང་། འཆབ་པ་མེད་པ་
ཚངས་པའི་སྤྱོད་པ་ཡོངས་སུ་དག་པར་སྤྱོད་པ་ཤ་སྟག་གིས་སངས་རྒྱས་ཀྱི་ཞིང་དེ་དག་
ལ་སངས་རྒྱས་ཀྱི་ཞིང་དེ་ན་བུད་མེད་ཀྱི་མིང་ཡང་མི་གྲག་ཅིང་མངལ་དུ་སྐྱེ་བ་མེད་པ་
དང་། བྱང་ཆུབ་སེམས་དཔའ་དེ་དག་ཐམས་ཅད་ཀྱང་གོས་ངུར་སྨྲིག་གྱོན་ཅིང་སྐྱིལ་མོ་
ཀྲུང་བཅས་པར་རྫུས་ཏེ་བྱུང་བ་དང༌། སངས་རྒྱས་ཀྱི་ཞིང་དེ་ཤིན་ཏུ་དག་པར་གྱུར་ཏེ།
དེ་བཞིན་གཤེགས་པའི་སྤྲུལ་པ་ཕྱོགས་བཅུའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་
བརྒྱ་སྟོང་གྲངས་མེད་པར་གཤེགས་ཤིང་སེམས་ཅན་རྣམས་ལ་ཆོས་སྟོན་པ་དེ་དག་ཐེག་
པ་གསུམ་ལས་བརྩམས་ཏེ། མོས་པའི་ཚུལ་བཞིན་དུ་སེམས་ཅན་རྣམས་ལ་སྟོན་པ་མ་
གཏོགས་པར་སངས་རྒྱས་ཀྱི་ཞིང་དེ་ན་ཉན་ཐོས་དང་། རང་སངས་རྒྱས་མེད་ཅིང་བྱང་
ཆུབ་སེམས་དཔས་ཡོངས་སུ་གང་བར་གྱུར་ཅིག །ཅེས་པ་དང་། བདག་གི་སངས་རྒྱས་ཀྱི་
ཞིང་དེར་བྱང་ཆུབ་སེམས་དཔའ་གང་དག་སྐྱེས་པར་གྱུར་པ་དེ་དག་ཁ་ཟས་ཀྱི་འདུ་
ཤེས་ཤིག་སྐྱེས་པར་གྱུར་ན། དེ་མ་ཐག་ཏུ་སྐད་ཅིག་དེ་ལ་དེ་དག་གི་ལག་པ་གཡས་
པར་རོ་བྲོ་བ་བརྒྱ་ཕྲག་དུ་མ་དང་ལྡན་པའི་ཁ་ཟས་ཀྱིས་གང་བའི་སྣོད་མངོན་དུ་བྱུང་
བར་གྱུར་ལ་སྣོད་དེ་དག་བྱུང་མ་ཐག་ཏུ་དེ་དག་འདི་སྙམ་དུ། འདི་ལྟར་བདག་ཅག་
གིས་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་ལ་མ་ཕུལ། སེམས་ཅན་
དབུལ་ཞིང་ཕོངས་པས་སྡུག་བསྔལ་བ་དང་། མགོན་མེད་པར་གྱུར་པ་དག་དང་། ཡི་

དྭགས་ཀྱི་འཇིག་རྟེན་དུ་སྐྱེས་པ་གང་དག་ལོ་སྟོང་ཕྲག་དུ་མར་ཡང་མཆིལ་མའི་ཐལ་བ་
འགའ་ཡང་མི་རྙེད་པ་དེ་ལྟ་བུ་དག་ཡོངས་སུ་ཚིམ་པར་མ་བྱས་པར་བདག་ཉིད་ཀྱིས་
བཟའ་བ་ནི་ཚུལ་དང་མི་མཐུན་ནོ་ཞེས་བགྱི་བར་དྲན་པ་ཐོབ་པར་གྱུར་ཅིང་། དེའི་མོད་ལ་
དེ་དག་ལ་མངོན་པར་ཤེས་པ་ལྔ་ཡོངས་སུ་གྲུབ་པར་གྱུར་ཏེ། རྫུ་འཕྲུལ་དང་ལྡན་ཞིང་
ནམ་མཁའ་ལས་མཆི་བ་དང་། རླུང་ལྟར་ཐོགས་པ་མ་མཆིས་པའི་ཤུགས་ཀྱིས་ཕྱོགས་
བཅུའི་འཇིག་རྟེན་གྱི་ཁམས་གྲངས་དང་ཚད་མ་མཆིས་པ་དག་ཏུ་ཕྱིན་ནས། ཁ་ཟས་དེ་
ལས་དེ་བཞིན་གཤེགས་པ་ཉན་ཐོས་ཀྱི་དགེ་འདུན་དང་བཅས་པ་ལའང་ཕུལ། སེམས་
ཅན་ཕོངས་ཤིང་ལྟོགས་པ་དང་། མགོན་མ་མཆིས་པ་རྣམས་དང༌། ཡི་དྭགས་ཀྱི་
འཇིག་རྟེན་དུ་སྐྱེས་པ་རྣམས་ཀྱང་ཡོངས་སུ་ཚིམ་པར་བགྱིས་ནས། དེ་དག་ལ་ཆོས་
བསྟན་ཏེ། སྐད་ཅིག་གཅིག་གིས་སངས་རྒྱས་ཀྱི་ཞིང་དེར་སླར་མཆི་བར་གྱུར་ཅིག་ཅེས་
བགྱི་བར་སྨོན་ལམ་དེ་སྐད་བཏབ་བོ། །
བཅོམ་ལྡན་འདས་གཞན་ཡང་བདག་གིས་ནི་བདག་བྱང་ཆུབ་ཐོབ་པའི་ཚེ། བདག་
གི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་གང་ཇི་སྙེད་ཅིག་སྐྱེས་པ་དེ་དག་
གོས་རིན་པོ་ཆེ་རྣམ་པ་སྣ་ཚོགས་ཀྱི་ལོངས་སྤྱོད་དང་ལྡན་པར་གྱུར་ཏེ། བསམས་པ་ཙམ་
གྱིས་ཅི་ལ་དགའ་བའི་གོས་རིན་པོ་ཆེ་དགེ་སྦྱོང་གི་ཚུལ་དང་མཐུན་པ་རུང་བ་དག་ཀྱང་བྱུང་
བར་གྱུར་ལ། གོས་རིན་པོ་ཆེ་དེ་དག་བྱུང་མ་ཐག་ཏུ་འདི་སྙམ་དུ། འདི་ལྟར་བདག་ཅག་
གིས་གོས་འདི་ལྟ་བུ་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་ལ་མ་ཕུལ་
བར། བདག་ཅག་ཉིད་ཀྱིས་ཡོངས་སུ་སྤྱད་པ་ནི་ཚུལ་དང་མི་མཐུན་ནོ་སྙམ་པའི་དྲན་
པ་ཐོབ་པར་གྱུར་ནས་དེ་དག་གིས་སེམས་དེ་ལྟར་སྐྱེས་མ་ཐག་ཏུ། འཇིག་རྟེན་གྱི་ཁམས་
ཚད་མ་མཆིས་གྲངས་མ་མཆིས་པ་དག་ཏུ་མཆིས་ཤིང་གོས་དེ་དག་སངས་རྒྱས་བཅོམ་

ལྡན་འདས་རྣམས་ལ་མངོན་པར་བཀབ་སྟེ། སླར་སངས་རྒྱས་ཀྱི་ཞིང་དེར་མཆིས་ནས་
ཅི་དགའ་བའི་གོས་རིན་པོ་ཆེ་ལ་སྤྱོད་པར་གྱུར་ཅིག་ཅེས་བགྱི་བར་སྨོན་ལམ་དེ་སྐད་བཏབ་
བོ། །བཅོམ་ལྡན་འདས་དེ་བཞིན་དུ་སངས་རྒྱས་ཀྱི་ཞིང་དེ་ན། བྱང་ཆུབ་སེམས་དཔའ་
སེམས་དཔའ་ཆེན་པོ་དེ་དག་གི་ལོངས་སྤྱོད་དང་། ཡོངས་སུ་སྤྱོད་པ་གང་ཇི་སྙེད་ཅིག་
མཆིས་པ་དེ་དག་ཐམས་ཅད་ཀྱང་། སངས་རྒྱས་བཅོམ་ལྡན་འདས་ཉན་ཐོས་ཀྱི་དགེ་
འདུན་དང་བཅས་པ་དག་ལ་ཕུལ་ནས། སླད་ཀྱིས་བདག་ཅག་ཡོངས་སུ་སྤྱོད་པར་འགྱུར་
བ་དང་། སངས་རྒྱས་ཀྱི་ཞིང་དེ་ན་མི་ཁོམ་པ་བརྒྱད་མ་མཆིས་པ་དང༌། སངས་རྒྱས་
ཀྱི་ཞིང་དེ་ན་མི་དགེ་བའི་སྒྲ་མ་མཆིས་པ་དང་། སངས་རྒྱས་ཀྱི་ཞིང་དེ་ན་སྡུག་བསྔལ་
གྱི་སྒྲ་མ་མཆིས་པ་དང་། སངས་རྒྱས་ཀྱི་ཞིང་དེ་ན་སྐྱོན་དུ་འགྱུར་པའི་སྒྲ་མ་མཆིས་པ་དང༌།
སངས་རྒྱས་ཀྱི་ཞིང་དེ་ན་གཟུགས་དང་། སྒྲ་དང་། དྲི་དང་། རོ་དང་། རེག་པ་ཡིད་དུ་མི་
འོང་བ་མ་མཆིས་པར་གྱུར་ཅིག་ཅེས་བགྱི་བར་སྨོན་ལམ་བཏབ་བོ། །བདག་གིས་སངས་
རྒྱས་ཀྱི་ཞིང་དེ་རིན་པོ་ཆེ་བྱེ་བ་ཁྲག་ཁྲིག་བརྒྱ་སྟོང་དུ་མས་གང་ཞིང་། ནོར་བུ་རིན་པོ་
ཆེ་དུ་མས་སྤྲས་པས། ནོར་བུ་རིན་པོ་ཆེ་ཀུན་ཏུ་བསྟན་པ་འདྲ་ལ་རིན་པོ་ཆེ་དེ་དག་ཀྱང་
ཕྱོགས་བཅུའི་འཇིག་རྟེན་ན་དཀོན་ལ། སྔོན་ཆད་མ་མཐོང་ལ་མི་སྲིད་པ་ཤ་སྟག་སྟེ།
དེ་དག་གི་མིང་བརྗོད་ན་ཡང་ལོ་བྱེ་བ་བརྒྱ་སྟོང་ཐོགས་པར་འགྱུར་བ་དེ་ལྟ་བུའི་ནོར་བུ་
རིན་པོ་ཆེ་དག་གིས་སངས་རྒྱས་ཀྱི་ཞིང་དེ་ཡོངས་སུ་གང་བར་གྱུར་ཏེ། སངས་རྒྱས་ཀྱི་
ཞིང་དེ་ལ་བྱང་ཆུབ་སེམས་དཔའ་ལ་ལ་ཞིག་སངས་རྒྱས་ཀྱི་ཞིང་འདི་གསེར་ལས་གྲུབ་
པར་མཐོང་བར་དགའོ་སྙམ་ནའང་དེས་གསེར་ལས་གྲུབ་པར་མཐོང་བ་དང་། དངུལ་
ལས་གྲུབ་པར་མཐོང་བར་དགའོ་སྙམ་ནའང་དངུལ་ལས་གྲུབ་པར་མཐོང་ལ། གཞན་
གྱིས་གསེར་ལས་གྲུབ་པར་མཐོང་བ་མ་མཆིས་པར་མི་འགྱུར་བ་དང་། དེ་བཞིན་དུ་

བཻཌཱུརྱ་ལས་གྲུབ་པ་དང་། ཤེལ་ལས་གྲུབ་པ་དང་། མུ་ཏིག་དམར་པོ་ལས་གྲུབ་པ་དང་།
རྡོའི་སྙིང་པོ་ལས་གྲུབ་པ་དང་། སྤུག་ལས་གྲུབ་པ་དང་། དེ་བཞིན་དུ་རིན་པོ་ཆེ་སྣ་
ཚོགས་ཀྱི་རྒྱུ་ལས་གྲུབ་པ་དང་། ཙན་དན་ལས་གྲུབ་པའམ། ཨ་ཀ་རུ་ལས་གྲུབ་པའམ།
ཏ་ཀ་རུ་ལས་གྲུབ་པའམ། ཏཱ་ལའི་ལོ་མ་ལས་གྲུབ་པའམ། ཙན་དན་སྦྲུལ་གྱི་སྙིང་པོ་
ལས་གྲུབ་པའམ། ཙན་དན་དམར་པོ་ལས་གྲུབ་པའམ། སུ་རྣམ་པ་ཇི་ལྟ་བུར་འདོད་པ་
དེ་དག་གིས་དེ་བཞིན་དུ་མཐོང་སྟེ་ཕན་ཚུན་ནས་སངས་རྒྱས་ཀྱི་ཞིང་ཐ་དད་པར་མཐོང་
བའང་མཆིས་པར་འགྱུར་བ་དང་། སངས་རྒྱས་ཀྱི་ཞིང་དེ་ན་བྱང་ཆུབ་ཀྱི་ཤིང་དེ་ལས་
འོད་འབྱུང་བ་དང༌། བྱང་ཆུབ་སེམས་དཔའ་རང་རང་ལས་འོད་འབྱུང་བས་སྣང་ཞིང་
གསལ་བ་མ་གཏོགས་པར་ཉི་མ་དང་ཟླ་བའི་འོད་ཀྱང་མི་མངོན། སྐར་མ་དང་། རིན་
པོ་ཆེ་དང་། ཞུགས་དང་། གློག་གམ་སེམས་ཅན་གཞན་གང་གི་འོད་ཀྱང་མི་མངོན་པ་
དང་། གང་དག་ཇི་ཙམ་དུ་འོད་ཀྱིས་ཁྱབ་པར་གདའ་བ། ཐ་ན་སངས་རྒྱས་ཀྱི་ཞིང་བྱེ་
བ་ཁྲག་ཁྲིག་བརྒྱ་སྟོང་དེ་སྙེད་དུ་དེ་དག་གི་འོད་ཀྱིས་གསལ་བར་གྱུར་ཏེ། སངས་རྒྱས་
ཀྱི་ཞིང་དེ་ན་བྱང་ཆུབ་སེམས་དཔའ་རྣམས་ཀྱི་བསམ་པའི་ཁྱད་པར་གྱིས་མེ་ཏོག་ཁ་བྱེ་
བ་དང༌། ཁ་ཟུམ་པར་འགྱུར་པ་དང༌། གང་དུས་དང་ཚོད་རྣམ་པ་ཇི་ལྟ་བུར་ཡོངས་
སུ་སྤྱད་པར་འཚལ་བ་དེ་བཞིན་དུ་དེ་འགྲུབ་པ་མ་གཏོགས་པར་ཉིན་མཚན་གྱི་མིང་
ཡང་མ་མཆིས་པ་དང༌། སངས་རྒྱས་ཀྱི་ཞིང་དེ་ན་གྲང་བ་དང༌། ཚ་བ་ཡང་མ་མཆིས།
རྒ་བ་དང་། ན་བ་དང་། འཆི་བ་ཡང་མ་མཆིས་ཏེ། བྱང་ཆུབ་སེམས་དཔའ་གང་བྱང་ཆུབ་
མངོན་པར་རྫོགས་པར་འཚང་རྒྱ་བར་འཚལ་བ་དེ་འཇིག་རྟེན་གྱི་ཁམས་གཞན་དུ་མཆིས་
ཤིང་དགའ་ལྡན་གྱི་གནས་སུ་མཆིས་པར་བགྱིས་ནས་བྱང་ཆུབ་མངོན་པར་འཚང་རྒྱ་
བར་འགྱུར་བ་དང་། སངས་རྒྱས་ཀྱི་ཞིང་དེའི་སྟེང་གི་བར་སྣང་ལས་སིལ་སྙན་བལྟར་

མི་གདའ་བ་བྱེ་བ་ཁྲག་ཁྲིག་བརྒྱ་སྟོང་རྟག་ཏུ་རྒྱུན་མི་ཆད་པར་སྒྲ་འབྱིན་པ་དང༌། སིལ་
སྙན་དེ་དག་ལས་ཀྱང་འདོད་པ་དང་ལྡན་པའི་སྒྲ་མི་འབྱུང་གི །གཞན་དུ་ན་ཕ་རོལ་ཏུ་
ཕྱིན་པའི་སྒྲ་དང་། སངས་རྒྱས་ཀྱི་སྒྲ་དང་། ཆོས་ཀྱི་སྒྲ་དང་། དགེ་འདུན་གྱི་སྒྲ་དང་།
བྱང་ཆུབ་སེམས་དཔའི་སྡེ་སྣོད་ཀྱི་ཆོས་ཀྱི་རྣམ་གྲངས་ཀྱི་སྒྲ་འབྱིན་པར་འགྱུར་ཏེ། བྱང་
ཆུབ་སེམས་དཔའ་གང་དག་དེ་བཞིན་གཤེགས་པ་དེ་ལ་ལྟ་བར་འཚལ་ན་འཆག་གམ།
འགྲོའམ། འོང་ངམ། སྡོད་དམ། མཆིས་ཀྱང་རུང་སྟེ། གང་དག་དེར་སངས་རྒྱས་ལྟ་
བའི་ཡིད་ལ་བགྱི་བ་སྐྱེས་མ་ཐག་ཏུ་དེ་དག་གིས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཀུན་ཏུ་གཟིགས་པ་བྱང་ཆུབ་ཀྱི་ཤིང་དྲུང་ན་
བཞུགས་པར་རིག་སྟེ། དེ་ཉིད་ན་བཞུགས་པར་མཐོང་བར་གྱུར་ཅིང་མཐོང་ནས་ཀྱང་
བཅོམ་ལྡན་འདས་དེ་མཐོང་མ་ཐག་ཏུ་དེ་དག་གི་ཐེ་ཚོམ་མམ། ནེམ་ནུར་རམ། ཡིད་
གཉིས་སམ། ཆོས་ཀྱི་སོམ་ཉི་ཅི་མཆིས་པ་ཡོངས་སུ་ཆད་པར་གྱུར་ཏེ། བསྟན་མི་
འཚལ་བར་ཆོས་ཀྱི་ཚིག་དེའི་དོན་ཡོངས་སུ་འཚལ་བར་གྱུར་ཅིག །ཅེས་སོགས་རྒྱལ་
སྲས་གཞན་ཐམས་ཅད་ལས་ཆེས་ལྷག་པའི་སྨོན་ལམ་མཛད་དོ། །དེའི་ཕྱིར་རྒྱུད་འདིར་
རྗེ་བཙུན་འཇམ་པའི་དབྱངས་ལ་སྨོན་ལམ་རྒྱ་མཚོ་ཞེས་བསྔགས་སོ། །ཡེ་ཤེས་ཀྱི་ཕར་
ཕྱིན་གྱི་སྒོ་ནས་བསྟོད་པ་ནི། ཡེ་ཤེས་རྒྱ་མཚོ། ཞེས་པ་སྟེ། རྒྱལ་སྲས་བདག་ཉིད་ཆེན་
པོ་རྣམས་ཤེར་ཕྱིན་གྱི་ནུས་པ་ཆེས་ཆེར་རྒྱས་ནས་ཡེ་ཤེས་ལ་དབང་ཐོབ་པར་འགྱུར་བ་
ཡིན་ཞིང༌། ལྷག་པར་རྗེ་བཙུན་འཇམ་པའི་དབྱངས་ནི་ཡེ་ཤེས་ལ་དབང་ཐོབ་པ་
མཚུངས་པ་མེད་པ་སྟེ་རྗེ་བཙུན་འཇམ་པའི་དབྱངས་ལ་ཡེ་ཤེས་ལུས་ཅན་ཞེས་སྔར་
བརྗོད་ཟིན་པ་ལྟར་དང་། རྒྱལ་བ་སྲས་བཅས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་
སྐུ་ཅན་ཡིན་པར་ཡོངས་སུ་གྲགས་པ་ལྟར་རོ། །དེའི་ཕྱིར་རྒྱུད་འདིར་རྗེ་བཙུན་འཇམ་པའི་

དབྱངས་ལ་ཡེ་ཤེས་རྒྱ་མཚོ་ཞེས་བསྔགས་སོ། །
བཞི་པ་རྗེ་བཙུན་འཇམ་པའི་དབྱངས་ལ་འཕྲིན་ལས་བཞིའི་སྒོ་ནས་བསྟོད་པ་ལ་
བཞི། སྤྲུལ་སྐུའི་འཕྲིན་ལས་ཀྱི་སྒོ་ནས་བསྟོད་པ། ལོངས་སྐུའི་འཕྲིན་ལས་ཀྱི་སྒོ་ནས་
བསྟོད་པ། ཆོས་སྐུའི་འཕྲིན་ལས་ཀྱི་སྒོ་ནས་བསྟོད་པ། ལྷན་ཅིག་སྐྱེས་པའི་སྐུའི་འཕྲིན་
ལས་ཀྱི་སྒོ་ནས་བསྟོད་པའོ། །དང་པོ་ནི། བྱམས་ཆེན་རང་བཞིན་དཔག་ཏུ་མེད། །སྙིང་
རྗེ་ཆེན་པོ་བློ་ཡི་མཆོག །ཤེས་རབ་ཆེན་པོ་བློ་ཆེན་ལྡན། །མཁས་པ་ཆེན་པོ་ཐབས་ཆེ་
བ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་
སེམས་ཅན་རྣམས་འཁོར་བར་ལས་ཉོན་གྱིས་བཅིངས་ནས་སྡུག་བསྔལ་བ་ཐུགས་ཀྱིས་
མ་བཟོད་ནས་སེམས་ཅན་རྣམས་འཁོར་བ་ནས་འདོན་ཕྱིར་བྱང་ཆུབ་མཆོག་ཏུ་ཐུགས་
བསྐྱེད། དེའང་སེམས་ཅན་རྣམས་ལ་དམིགས་པའི་བྱམས་པ་དང་སྙིང་རྗེས་རང་དབང་
མེད་པར་བསྐུལ་ནས་བླ་ན་མེད་པའི་བྱང་ཆུབ་སྒྲུབ་ཕྱིར་བསྐལ་པ་བགྲང་བ་ལས་འདས་
པར་ཚོགས་གཉིས་བསགས། བླ་ན་མེད་པའི་བྱང་ཆུབ་བརྙེས་ནས་ཀྱང་ཞི་བའི་བདེ་བ་
ལ་ཞེན་ནས་མི་བཞུགས་པར་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་དབང་
པོ་དང་ཁམས་དང་བསམ་པ་དང་འཚམ་པའི་སྤྲུལ་པ་བཀྱེས་ནས་སེམས་ཅན་རྣམས་བདེ་
བ་དང་ལྡན་པའི་ཐབས་ལ་འབད་པ་དང་། སྡུག་བསྔལ་དང་བྲལ་བའི་ཐབས་ལ་འབད་
པ་ལ་སྐད་ཅིག་ཀྱང་བརྩོན་པ་ལྷོད་པ་མེད་པར་མཛད་དོ། །སེམས་ཅན་རྣམས་བདེ་བ་
དང་འཕྲད་ན་སྙམ་པ་ཙམ་ལམ་ལ་མ་ཞུགས་པའི་སེམས་ཅན་ཐ་མལ་པ་འགའ་ཞིག་
ལའང་ཡོད་ཅིང་ཉན་རང་རྣམས་ལའང་ཡོད་ཀྱང་། སེམས་ཅན་ཐམས་ཅད་གནས་
སྐབས་དང་མཐར་ཐུག་གི་བདེ་བ་མཐའ་དག་དང་ལྡན་པར་བྱེད་པ་རང་གི་ཁུར་དུ་འཁྱེར་
བ་ཐེག་ཆེན་པ་རྣམས་ལ་མིན་པ་མེད་པས་སེམས་ཅན་ཐམས་ཅད་བདེ་བ་དང་ལྡན་

པར་བྱེད་པ་རང་གི་ཁུར་དུ་འཁྱེར་བ་བྱམས་པ་དེ་ལ་བྱམས་པ་ཆེན་པོ་ཞེས་བརྗོད་ཅིང་
ཡང་བྱམས་པ་ལའང་སེམས་ཅན་ལ་དམིགས་པའི་བྱམས་པ་དང་། ཆོས་ལ་དམིགས་
པའི་བྱམས་པ་དང་། དམིགས་མེད་ལ་དམིགས་པའི་བྱམས་པ་གསུམ་ཡོད་པ་ལས།
དམིགས་མེད་ལ་དམིགས་པའི་བྱམས་པ་ནི་བྱམས་པ་ཆེན་པོའམ་མཆོག་ཡིན་ནོ། །རྗེ་
བཙུན་འཇམ་པའི་དབྱངས་ཐུགས་བསྐྱེད་པ་ནས་བཟུང་མཁའ་ཁྱབ་ཀྱི་སེམས་ཅན་
ཐམས་ཅད་བདེ་བ་བླ་ན་མེད་པ་སངས་རྒྱས་ཀྱི་གོ་འཕང་ལ་འགོད་པར་བཞེད་ནས་ཅི་
མཛད་དེའི་དོན་དུ་མཛད་པས་ན་རྗེ་བཙུན་འཇམ་པའི་དབྱངས་ཀྱི་ཐུགས་ཀྱི་བྱམས་པ་
ནི་བྱམས་པ་ཆེན་པོ་མཚུངས་པ་མེད་པ་ཡིན་ནོ། །བསམ་པ་རླབས་ཆེན་པོ་དེ་ལྟ་བུའི་
བྱམས་པ་ནི་དམིགས་ཡུལ་མཁའ་ཁྱབ་ཀྱི་སེམས་ཅན་མཐའ་དག་ལ་དམིགས་པས་ན་
དམིགས་ཡུལ་གྱི་སྒོ་ནས་དཔག་ཏུ་མེད་པ་དང༌། བསམ་པ་རྒྱ་ཆེ་བ་དཔག་པར་དཀའ་
བ་ཡིན་པས་ན་དམིགས་བྱེད་ཀྱི་བློའི་སྒོ་ནས་ཀྱང་དཔག་ཏུ་མེད་པ་དང་། བྱམས་པ་དེ་
ལྟ་བུ་བསྐྱེད་པའི་ཕན་ཡོན་གཞལ་དུ་མེད་ཅིང་དཔག་ཏུ་མེད་པས་ན་ཕན་ཡོན་གྱི་སྒོ་ནས་
ཀྱང་དཔག་ཏུ་མེད་པའོ། །དེ་བཞིན་དུ་སྙིང་རྗེ་ལའང་མཚུངས་ཏེ་སེམས་ཅན་རྣམས་
སྡུག་བསྔལ་དང་བྲལ་ན་སྙམ་པ་ཙམ་ལམ་ལ་མ་ཞུགས་པ་འགའ་ཞིག་ལའང་ཡོད་ཅིང་
ཉན་རང་རྣམས་ལའང་ཡོད་ཀྱང་། སེམས་ཅན་ཐམས་ཅད་སྡུག་བསྔལ་དང་བྲལ་བར་
བྱེད་པ་རང་གི་ཁུར་དུ་འཁྱེར་བ་ནི་སེམས་ཅན་ཐ་མལ་པ་རྣམས་དང་ཉན་རང་རྣམས་
ལ་མེད་པས་ཐེག་པ་ཆེན་པོའི་བསམ་པ་ཐུན་མོང་མིན་པ་ཡིན་ལ། དེའི་ཕྱིར་དེ་ལྟ་བུའི་
སྙིང་རྗེ་དེ་ལ་སྙིང་རྗེ་ཆེན་པོ་ཞེས་བྱ་ལ། སྙིང་རྗེ་དེ་ཡང་དཔག་ཏུ་མེད་པའི་ཚུལ་སྔར་བྱམས་
པ་ཆེན་པོ་ལ་བཤད་པ་ལྟར་ཏེ་དཔག་ཏུ་མེད་པ་འདི་དབུ་མ་རིན་ཆེན་ཕྲེང་བ་ལས་དཔག་ཏུ་
མེད་པ་བཞི་གསུངས་ཏེ། དེ་ཉིད་ལས། ཕྱོགས་རྣམས་ཀུན་ཏུ་ནམ་མཁའ་དང༌། །ས་

དང་ཆུ་དང་མེ་དང་རླུང༌། །ཇི་ལྟར་མཐའ་ཡས་དེ་བཞིན་དུ། །སྡུག་བསྔལ་སེམས་ཅན་
མཐའ་ཡས་འདོད། །སེམས་ཅན་མཐའ་ཡས་དེ་དག་ནི། །བྱང་ཆུབ་སེམས་དཔའ་སྙིང་
བརྩེ་བས། །སྡུག་བསྔལ་དག་ལས་དྲངས་བྱས་ཏེ། །སངས་རྒྱས་ཉིད་ལ་འགོད་པར་
ངེས། །དེ་ལྟར་བརྟན་པར་གནས་དེ་ནི། །མི་ཉལ་བའམ་ཉལ་ཡང་རུང༌། །ཡང་དག་
བླངས་པ་ནས་བཟུང་སྟེ། །བག་མེད་གྱུར་ཀྱང་སེམས་ཅན་རྣམས། །མཐའ་ཡས་ཕྱིར་ན་
སེམས་ཅན་བཞིན། །བསོད་ནམས་མཐའ་ཡས་རྟག་གསོག་འགྱུར། །མཐའ་ཡས་དེས་ན་
སངས་རྒྱས་ཉིད། །མཐའ་ཡས་ཐོབ་མི་དཀའ་ཞེས་བྱ། །གང་ཞིག་དཔག་མེད་དུས་
གནས་ཏེ། །ལུས་ཅན་དཔག་ཏུ་མེད་དོན་དུ། །བྱང་ཆུབ་དཔག་ཏུ་མེད་འདོད་ཅིང་། །
དགེ་བ་དཔག་ཏུ་མེད་བྱེད་པ། །དེས་ཀོ་བྱང་ཆུབ་དཔག་མེད་ཀྱང་། །དཔག་ཏུ་མེད་པ་
རྣམ་བཞི་ཡི། །ཚོགས་ཀྱིས་རིང་པོར་མི་ཐོགས་པར། །ཇི་ལྟ་བུར་ན་ཐོབ་མི་འགྱུར། །
ཞེས་གསུངས་པ་ལྟར་རོ། ། དེའི་ཁ་འལ་
དེ་བཞིན་དུ་སྤྱོད་འཇུག་ལས་ཀྱང་། སེམས་ཅན་རྣམས་ཀྱི་ཀླད་ནད་ཙམ། །བསལ་
ལོ་སྙམ་དུ་བསམས་ན་ཡང་། །ཕན་འདོགས་བསམ་པ་དང་ལྡན་ཏེ། །བསོད་ནམས་
དཔག་མེད་ལྡན་གྱུར་ན། །སེམས་ཅན་རེ་རེའི་མི་བདེ་བ། །དཔག་ཏུ་མེད་པ་བསལ་
འདོད་ཅིང་། །རེ་རེའང་ཡོན་ཏན་དཔག་མེད་དུ། །བསྒྲུབ་པར་འདོད་པ་སྨོས་ཅི་དགོས། །
ཞེས་གསུངས། དཔག་ཏུ་མེད་པ་ཞེས་པ་དང་། བློ་ཡི་མཆོག་ཅེས་པ་གཉིས་བྱམས་པ་
ཆེན་པོ་དང་སྙིང་རྗེ་ཆེན་པོ་གཉིས་ཀ་ལ་སྦྱར་ཏེ། དཔག་ཏུ་མེད་པ་དེ་གཉིས་ལ་སྦྱོར་
བ་བཤད་ཟིན་པ་ལྟར་ཡིན་ལ། བློ་ཡི་མཆོག་ཅེས་པ་ནི་བྱམས་པ་ཆེན་པོ་དང་སྙིང་རྗེ་
ཆེན་པོ་གཉིས་ཀྱིས་བསྐུལ་ནས་བླ་ན་མེད་པའི་བྱང་ཆུབ་སྒྲུབ་པའི་བསམ་པ་ནི་བློ་ཐམས་
ཅད་ཀྱི་ནང་ནས་མཆོག་དང་བསམ་པ་ཐམས་ཅད་ཀྱི་མཆོག་དང་སྙིང་སྟོབས་ཐམས་ཅད་

ཀྱི་མཆོག་དང་དགེ་བ་ཐམས་ཅད་ཀྱི་ནང་ནས་མཆོག་ཏུ་བསྔགས་ཏེ་སྤྱོད་འཇུག་ལས།
ཕའམ་ཡང་ན་མ་ཡང་རུང་། །སུ་ལ་འདི་འདྲའི་ཕན་སེམས་ཡོད། །ལྷ་དང་དྲང་སྲོང་
རྣམས་ཀྱང་རུང་། །ཚངས་པ་ལ་ཡང་འདི་ཡོད་དམ། །སེམས་ཅན་དེ་དག་ཉིད་ལ་སྔོན། །
རང་གི་དོན་དུ་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་
སྐྱེ། །གཞན་དག་རང་གི་དོན་དུ་ཡང་། །མི་འབྱུང་སེམས་ཅན་དོན་སེམས་གང་། །སེམས་
ཀྱི་རིན་ཆེན་ཁྱད་པར་འདི། །སྔ་ན་མེད་པའི་རྨད་ཅིག་འཁྲུངས། །འགྲོ་བ་ཀུན་གྱི་དགའ་
བའི་རྒྱུ། །སེམས་ཅན་སྡུག་བསྔལ་རྩིར་གྱུར་པ། །རིན་ཆེན་སེམས་ཀྱི་བསོད་ནམས་
གང་། །དེ་ལ་ཇི་ལྟར་གཞལ་གྱིས་ལང༌། །ཕན་པར་བསམས་པ་ཙམ་གྱིས་ཀྱང༌། །
སངས་རྒྱས་མཆོད་ལས་ཁྱད་འཕགས་ན། །སེམས་ཅན་མ་ལུས་ཐམས་ཅད་ཀྱི། །བདེ་
དོན་བརྩོན་པ་སྨོས་ཅི་དགོས། །ཞེས་དང་། གང་ཞིག་བདེ་བས་ཕོངས་པ་དང་། །སྡུག་
བསྔལ་མང་ལྡན་དེ་དག་ལ། །བདེ་བ་ཀུན་གྱིས་ཚིམ་པ་དང༌། །སྡུག་བསྔལ་ཐམས་ཅད་
གཅོད་བྱེད་ཅིང༌། །གཏི་མུག་ཀྱང་ནི་སེལ་བྱེད་པ། །དེ་དང་དགེ་མཚུངས་ག་ལ་ཡོད། །དེ་
འདྲའི་བཤེས་ཀྱང་ག་ལ་ཡོད། །བསོད་ནམས་དེ་འདྲའང་ག་ལ་ཡོད། །ཕན་བཏགས་
ལན་ལྡོན་གང་ཡིན་པ། །དེ་ཡང་རེ་ཤིག་བསྔགས་འོས་ན། །མ་བཅོལ་ལེགས་པར་
བྱེད་པ་ཡི། །བྱང་ཆུབ་སེམས་དཔའ་སྨོས་ཅི་དགོས། །འགྲོ་བ་ཉུང་ཟད་ནར་མའི་ཟས་
སྦྱོར་བ། །སྐད་ཅིག་ཟས་ཙམ་སྦྱིན་པར་བྱེད་པ་དང་། །བརྙས་བཅས་ཉིན་ཕྱེད་འགྲངས་
པར་བྱེད་པ་ཡང༌། །དགེ་བ་བྱེད་པ་ཡིན་ཞེས་སྐྱེ་བོས་བཀུར། །སེམས་ཅན་གྲངས་མཐའ་
ཡས་ལ་དུས་རིང་དུ། །བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་བསམ་པ་མཐའ་
དག་རྫོགས་བྱེད་པ། །རྟག་ཏུ་སྦྱིན་པ་ལྟ་ཞིག་སྨོས་ཅི་དགོས། །ཞེས་གསུངས་པ་ལྟར་
རོ། །དེ་འདྲ་བའི་དགེ་སོགས་ཐམས་ཅད་ཀྱི་མཆོག་བྱམས་པ་ཆེན་པོ་དང་སྙིང་རྗེ་ཆེན་

མཚན་བརྗོད་འགྲལ་བ་བྱན་རླབས་ཆར་རྒྱུན་མྱུར་དུ་འབབས་བྱད་ལས་ལའུ་ལྔ་པའ་རྣམ་བཤད།
པོ་དང་དེ་གཉིས་ཀྱིས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་སྐྱེ་བ་ལ་བསོད་ནམས་
རླབས་ཆེན་བསགས་པ་ཞིག་དང་། གསུང་རབ་ཀྱི་དགོངས་དོན་ཇི་བཞིན་ཤེས་པ་ཞིག་
དང་། ལམ་མ་ནོར་བར་སྟོན་པའི་བཤེས་གཉེན་དམ་པས་རྗེས་སུ་བཟུང་སྟེ་ཐབས་མཁས་
ཀྱི་མན་ངག་ཐོབ་པ་ཞིག་དགོས་པས་རྒྱུད་འདིར་ཡང༌། ཤེས་རབ་ཆེན་པོ་བློ་ཆེན་ལྡན།
ཞེས་སྔར་བཤད་པའི་བྱམས་སྙིང་རྗེའི་བློ་ཆེན་པོ་དེ་ལྟ་བུ་དང་ལྡན་པ་ཞིག་འོང་བ་ལ་ཤེས་
རབ་ཆེན་པོ་དང་ལྡན་པ་ཞིག་དགོས་ཞེས་གསུངས་ཤིང་རྒྱལ་བ་སྲས་དང་བཅས་པའི་
བགྲོད་པ་གཅིག་པའི་གཞུང་ལམ་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་ཇི་བཞིན་
བསྐྱེད་ནས་ལམ་དུ་འགྲོ་བ་ལ་ཐབས་མཁས་ཀྱི་མན་ངག་ཐོབ་པ་ཞིག་དགོས་ཞེས་
བསྔགས་ཤིང་། རྗེ་བཙུན་འཇམ་པའི་དབྱངས་ནི་སྔོན་དེ་བཞིན་གཤེགས་པ་འབྲུག་སྒྲའི་
དབྱངས་ཀྱི་རྒྱལ་པོའི་སྤྱན་སྔར་ཐུགས་བསྐྱེད་ཅིང་ཐེག་པ་ཆེན་པོའི་མན་ངག་ཡོངས་རྫོགས་
གསན་པ་ནས་བཟུང་རྒྱལ་སྲས་ཀྱི་སྤྱོད་པ་ལ་སློབ་པའི་སྐབས་ཀུན་ཏུ་རྒྱལ་སྲས་གཞན་ལས་
བྱམས་པ་དང་སྙིང་རྗེ་དང་ཤེས་རབ་དང་ཐབས་མཁས་རྣམས་ཆེ་བ་ཞིག་དང་མངོན་པར་
རྫོགས་པར་སངས་རྒྱས་ནས་ཀྱང་བྱམས་པ་དང་སྙིང་རྗེ་ཆེས་ཆེར་འཕེལ་བ་དང༌།
ཤེས་རབ་དང་ཐབས་མཁས་མཚུངས་པ་མེད་པས་སེམས་ཅན་གྱི་དོན་མཛད་པ་ལ་
རྒྱལ་བ་སྲས་བཅས་ཀུན་གྱི་ནང་ནས་མཆོག་ཏུ་བསྔགས་པ་ཡིན་པས་ན་རྒྱུད་འདིར་རྗེ་
བཙུན་འཇམ་པའི་དབྱངས་ལ་བྱམས་པ་ཆེ་བ་དང་། སྙིང་རྗེ་ཆེ་བ་དང༌། ཤེས་རབ་ཆེ་བ་
དང་། ཐབས་མཁས་ཆེ་བ་རྣམས་ཀྱི་སྒོ་ནས་བསྔགས་སོ། ། 
གཉིས་པ་ལོངས་སྐུའི་འཕྲིན་ལས་ཀྱི་སྒོ་ནས་བསྟོད་པ་ནི། རྫུ་འཕྲུལ་ཆེན་པོ་
སྟོབས་དང་ལྡན། །ཤུགས་ཆེན་མགྱོགས་པ་ཆེན་པོ་སྟེ། །རྫུ་འཕྲུལ་ཆེན་པོ་ཆེར་གྲགས་
པ། །སྟོབས་ཆེན་ཕ་རོལ་གནོན་པ་པོ། །ཞེས་གསུངས། དོན་ནི། རྗེ་བཙུན་འཇམ་པའི་

དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་པ་དང་མཉམ་དུ་ཇི་ལྟར་ནམ་མཁའི་ཟླ་
བ་གཅིག་ཉིད་ལས་སའི་སྟེང་གི་ཆུ་སྣོད་ཐམས་ཅད་དུ་གཟུགས་བརྙན་ཅིག་ཅར་དུ་འཆར་
བ་བཞིན་འབད་རྩོལ་མེད་པར་སངས་རྒྱས་ཀྱི་ཞིང་ཐམས་ཅད་སྤྲུལ་པས་འགེངས་པ་
དང་། མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་ཁམས་དང་བསམ་པ་དང་
འཚམ་པར་སྤྲུལ་པ་ཅིག་ཅར་དུ་བསྟན་ནས་སེམས་ཅན་གྱི་དོན་མཛད་པས་ན་རྗེ་བཙུན་
འཇམ་པའི་དབྱངས་ལ། རྫུ་འཕྲུལ་ཆེན་པོ་སྟོབས་དང་ལྡན། །ཞེས་བསྔགས་ཤིང༌།
ཞབས་ཀྱི་མཐེ་བོས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདེག་པར་
ནུས་ཤིང་། དེར་མ་ཟད་བ་སྤུའི་རྩེ་མོ་གཅིག་གིས་ཀྱང་འཇིག་རྟེན་གྱི་ཁམས་གྲངས་མེད་
པ་བསྐྱོད་པར་ནུས་པས་ན་སྟོབས་དང་ལྡན་པ་ཞེས་བསྔགས་སོ། །སངས་རྒྱས་ཀྱི་ཞིང་
རབ་འབྱམས་ཐམས་ཅད་རྫུ་འཕྲུལ་གྱི་ཤུགས་ཀྱིས་བསྐྱོད་པར་ནུས་པས་ན་ཤུགས་
པོ་དང་། ལག་ངར་བརྐྱངས་པ་དང་བསྐུམས་པ་ཙམ་གྱི་རིང་ལ་ཞིང་རབ་འབྱམས་ཐམས་
ཅད་དུ་བགྲོད་ནུས་པས་ན་མགྱོགས་པ་ཆེན་པོ་ཞེས་བསྔགས་སོ། །མཁའ་ཁྱབ་ཀྱི་སེམས་
ཅན་ཐམས་ཅད་ལ་རང་རང་གི་ཁམས་དང་བསམ་པ་དང་འཚམ་པར་ཆོས་སྟོན་པར་
མཛད་ཅིང་། དེ་ཡང་ལོངས་སྤྱོད་རྫོགས་པའི་སྐུ་བརྙེས་པ་དང་མཉམ་དུ་འབད་རྩོལ་དང་
རྣམ་རྟོག་མེད་པར་ཡན་ལག་དྲུག་ཅུ་དང་ལྡན་པའི་གསུང་དབྱངས་གཅིག་གིས་འཇིག་རྟེན་
གྱི་ཁམས་ཐམས་ཅད་འགེངས་ཤིང་ལྷ་རྣམས་ཀྱིས་ལྷའི་སྐད་དུ་ཐོས། མི་རྣམས་ཀྱིས་
མིའི་སྐད་དུ་ཐོས་པ་སོགས་འགྲོ་བ་རིགས་དྲུག་པོ་རང་རང་གི་སྐད་དུ་ཐོས་པ་སོགས་
ཀྱི་རྫུ་འཕྲུལ་སྟོན་པས་ན། རྫུ་འཕྲུལ་ཆེན་པོ་ཆེར་གྲགས་པ། ཞེས་བསྔགས་ཤིང་།
གསུང་དབྱངས་གཅིག་གིས་འཇིག་རྟེན་གྱི་ཁམས་ཐམས་ཅད་ཁྱབ་པས་ཆེར་གྲགས་པ་
ཞེས་ཀྱང་བསྔགས་སོ། །གདུལ་བྱ་སྐལ་པ་དང་ལྡན་པ་རྣམས་ལ་གང་ལ་གང་འདུལ་གྱི་

ཆོས་སྟོན་ཅིང་བདུད་དང་མུ་སྟེགས་སོགས་ལོག་པར་འཁུ་བའི་ཕ་རོལ་རྣམས་རྫུ་འཕྲུལ་
གྱི་སྟོབས་ཆེན་པོས་ཟིལ་གྱིས་གནོན་པས་ན། སྟོབས་ཆེན་ཕ་རོལ་གནོན་པ་པོ། །ཞེས་
བསྔགས་སོ། །ཡང་ན་ཚིག་རྐང་དང་པོ་གཉིས་སྐུའི་ཆོ་འཕྲུལ་དང་། ཚིག་རྐང་གསུམ་
པ་གསུང་གི་ཆོ་འཕྲུལ་དང༌། ཚིག་རྐང་བཞི་པ་ཐུགས་ཀྱི་ཆོ་འཕྲུལ་ལ་སྦྱར་ཏེ་ཐུགས་
ཀྱི་ཆོ་འཕྲུལ་ནི་བླ་ན་མེད་པའི་བྱང་ཆུབ་བརྙེས་པ་དང་མཉམ་དུ་སྟོབས་བཅུའི་ཡེ་ཤེས་
ཀྱི་ཉོན་མོངས་བག་ཆགས་དང་བཅས་པ་ཐམས་ཅད་བཅོམ་ཞིང་། བྱམས་པའི་སྟོབས་
ཀྱིས་བདུད་དཔུང་ཟིལ་གྱིས་གནོན་པར་མཛད་པས་ན་རྗེ་བཙུན་འཇམ་པའི་དབྱངས་ལ།
སྟོབས་ཆེན་ཕ་རོལ་གནོན་པ་པོ། །ཞེས་བསྔགས་སོ། །
གསུམ་པ་ཆོས་སྐུའི་འཕྲིན་ལས་ཀྱི་སྒོ་ནས་བསྟོད་པ་ནི། སྲིད་པའི་རི་བོ་ཆེན་
པོ་འཇོམས། །མཁྲེགས་ཤིང་རྡོ་རྗེ་ཆེན་པོ་འཆང༌། །དྲག་པོ་ཆེན་པོ་དྲག་ཤུལ་ཆེ། །
འཇིགས་ཆེན་འཇིགས་པར་བྱེད་པ་པོ། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་ཚོགས་གཉིས་མཐར་ཕྱིན་པར་མཛད་དེ་ས་བཅུའི་མཐར་རྡོ་རྗེ་ལྟ་བུའི་ཏིང་
ངེ་འཛིན་གྱིས་སྲིད་པའི་རི་བོ་ཆེན་པོ་འཇོམས་པར་མཛད། སྲིད་པའི་རི་བོ་ནི་ལས་དང་
ཉོན་མོངས་པའི་དབང་གིས་ཉེར་ལེན་གྱི་ཕུང་པོ་གཅིག་ནས་གཅིག་ཏུ་བཅིངས་ཏེ་བར་
མཚམས་མེད་པར་སྡུག་བསྔལ་བརྒྱུད་མར་མྱོང་བར་བྱེད་པ་ཤིན་ཏུ་ཞིག་དཀའ་བ། སྔོན་
ཐོག་མ་མེད་པ་ནས་སྡུག་བསྔལ་བརྒྱུད་མར་མྱོང་བ་ཞིག་སྟེ་མ་རིག་པའི་དབང་གིས་ལས་
བསགས་ཏེ་རྣམ་ཤེས་ལ་ས་བོན་བཞག་པ་ནས་རྒ་ཤི་དང་སྨྲེ་སྔགས་འདོན་པའི་བར་
རྟེན་འབྲེལ་ཡན་ལག་བཅུ་གཉིས་བར་མཚམས་མེད་པར་འཁོར་བ་ལ་སྲིད་པའི་རི་བོ་
ཞེས་དྲི་མེད་འོད་ལས་གསུངས་ཤིང་། འདུལ་བ་ལུང་སོགས་མདོ་སྡེ་རྣམས་སུ་འཇིག་
ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་ཡེ་ཤེས་རྡོ་རྗེས་བཅོམ་ཞེས་འབྱུང་སྟེ། འཇིག་

ལྟ་ཉི་ཤུ་ནི་དབུ་མ་འཇུག་པ་ལས། གཟུགས་བདག་མ་ཡིན་བདག་ནི་གཟུགས་ལྡན་
མིན། །གཟུགས་ལ་བདག་མེད་བདག་ལའང་གཟུགས་ཡོད་མིན། །དེ་ལྟར་རྣམ་བཞིར་
ཕུང་ཀུན་ཤེས་བྱ་སྟེ། །དེ་དག་བདག་ཏུ་ལྟ་བ་ཉི་ཤུར་འདོད། །ལྟ་རི་བདག་མེད་
རྟོགས་པའི་རྡོ་རྗེ་ཡིས། །བཅོམ་བདག་གང་དང་ལྷན་ཅིག་འཇིག་འགྱུར་བ། །འཇིག་
ཚོགས་ལྟ་རི་ལྷུན་སྟུག་ལ་གནས་པ། །རྩེ་མོ་མཐོ་བར་གྱུར་པ་འདི་དག་གོ །ཞེས་གསུངས་
པ་ལྟར་ཏེ། གཞུང་འདིའི་དོན་ཡང་དགོངས་པ་རབ་གསལ་ལས། གཟུགས་ནི་བདག་
མ་ཡིན་པ་ལ་བདག་ཏུ་ལྟ་བ་དང་། བདག་ནི་གཟུགས་དང་ངོ་བོ་ཉིད་ཀྱིས་ལྡན་པ་མིན་
པ་ལ་དེར་ལྟ་བ་དང་། གཟུགས་ལ་བདག་དང་བདག་ལ་གཟུགས་རང་བཞིན་གྱིས་ཡོད་པ་
མིན་པ་ལ་དེར་ལྟ་བ་བཞི་སྟེ། གཟུགས་ཕུང་ལ་བཤད་པ་དེ་ལྟར་འཇིག་ལྟས་ལྟ་བའི་ཚུལ་
རྣམ་པ་བཞིར་ཚོར་བ་ལ་སོགས་པའི་ཕུང་པོ་བཞི་པོ་ཀུན་ལ་བཞི་བཞིར་ལྟ་བ་ཤེས་པར་
བྱ་སྟེ། དེ་དག་ནི་བདག་ཏུ་ལྟ་བ་འཇིག་ཚོགས་ལ་ལྟ་བའི་ཆ་ཉི་ཤུར་འདོད་པ་ཡིན་ནོ། །
ཞེས་གསུངས། འཇིག་ཚོགས་ལ་ལྟ་བ་ཉི་ཤུ་ཡེ་ཤེས་རྡོ་རྗེས་བཅོམ་པ་ནི་དགོངས་པ་
རབ་གསལ་ལས། དེ་ལ་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་
རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཞེས་གང་ལུང་ལས་
གསུངས་པ་ནི། དམིགས་པ་ང་ལ་དམིགས་ནས་རྣམ་པ་རང་བཞིན་གྱིས་གྲུབ་པར་འཛིན་
པའི་འཇིག་ཚོགས་ལ་ལྟ་བའི་རི་བོ་འཕགས་པའི་ཡེ་ཤེས་ཀྱི་རྡོ་རྗེ་མ་བབས་པས། ཉིན་
རེ་བཞིན་ཉོན་མོངས་པའི་བྲག་རྡོ་འཕེལ་བ། འཁོར་བ་ཐོག་མ་མེད་པ་ན་འབྱུང་བ།
དཔངས་ཁམས་གསུམ་དུ་མཐོ་བ། ཕྱོགས་ཀྱི་ངོས་མ་ལུས་པ་ཁྱབ་པ། མ་རིག་པའི་
གསེར་གྱི་གཞི་ལས་ཐོན་པ། བདག་མེད་པ་མངོན་སུམ་དུ་རྟོགས་པའི་ཡེ་ཤེས་ཀྱི་རྡོ་
རྗེས་བཅོམ་པ་སྟེ་བཤིག་པ་ན། བཅོམ་པའི་བདག་ཏུ་ལྟ་བ་དང་ལྷན་ཅིག་ཏུ་འཇིག་པར་

འགྱུར་བ། དེ་མ་ཐག་ཏུ་བཤད་པའི་རྩ་བའི་འཇིག་ཚོགས་ལྟ་བའི་རི་ལྷུན་སྟག་པོ་ལ་
གནས་པའི་རྩེ་མོ་མཐོ་བར་གྱུར་པ་ཉི་ཤུ་ནི། སྔར་བཤད་པའི་ཕུང་པོ་ལྔ་པོ་རེ་རེ་ལ་བཞི་
བཞིར་བཤད་པ་འདི་དག་གོ །ཞེས་གསུངས་པ་ལྟར་རོ། །དེ་ལྟར་ཆོས་རྣམས་ཀྱི་གནས་
ལུགས་མངོན་སུམ་དུ་རྟོགས་པའི་ཡེ་ཤེས་ནི་ཉོན་མོངས་པ་མཐའ་དག་འཇོམས་བྱེད་
ཡིན་པས་ན་རྡོ་རྗེ་ལྟར་མཁྲེགས་ཤིང་ཉོན་མོངས་པའི་བུད་ཤིང་མཐའ་དག་སྲེག་པར་
བྱེད་པས་ན་ཡེ་ཤེས་འདི་ལ་རྡོ་རྗེ་ཞེས་པ་དང༌། མེ་པོ་ཆེ་ཞེས་ཀྱང་བསྔགས་སོ། །ཚིག་
རྐང་འདི་གཉིས་ཀྱིས་རྗེ་བཙུན་འཇམ་པའི་དབྱངས་ལ་ཡེ་ཤེས་ཆོས་སྐུ་དང་ངོ་བོ་ཉིད་ཀྱི་
སྐུ་གཉིས་ཀའི་སྒོ་ནས་བསྔགས་ཏེ་ཉོན་མོངས་བག་ཆགས་དང་བཅས་པ་སྤངས་པ་
མཐར་ཕྱིན་པ་ནི་ངོ་བོ་ཉིད་ཀྱི་སྐུ་ཡིན་པས་སྲིད་པའི་རི་བོ་ཆེན་པོ་འཇོམས་པ་ཞེས་
བསྔགས་སོ། །གནས་ལུགས་མངོན་སུམ་དུ་གཟིགས་པ་མཐར་ཕྱིན་པ་ནི་ཡེ་ཤེས་ཆོས་སྐུ་
ཡིན་པས། མཁྲེགས་ཤིང་རྡོ་རྗེ་ཆེན་པོ་འཆང་། །ཞེས་ཡེ་ཤེས་དེའི་སྒོ་ནས་བསྔགས་སོ། །
དེ་འདྲ་བའི་ཡེ་ཤེས་དེས་ནི་ལས་དང་ཉོན་མོངས་མཐའ་དག་རླག་པར་བྱེད་པས་ན་དྲག་
པོ་ཆེན་པོ་དང་དྲག་ཤུལ་ཆེ་ཞེས་བསྔགས་ཤིང་། ལས་དང་ཉོན་མོངས་པའི་དབང་གིས་
འཁོར་བ་སྤྱི་དང་ཁྱད་པར་ངན་སོང་གསུམ་དུ་སྡུག་བསྔལ་འཇིགས་སུ་རུང་བ་བཟོད་
དཀའ་བ་དག་མྱོང་བར་བྱེད་པ་ལ་དེ་འདྲ་བའི་ལས་ཉོན་འབྲས་བུ་དང་བཅས་པ་རྩ་བ་
ནས་དག་པར་བྱེད་པས་ན་འཇིགས་ཆེན་འཇིགས་པར་བྱེད་པ་ཞེས་བརྗོད་ཅིང་། ཡང་
ན་ཁམས་གསུམ་ན་ཆེ་བར་རློམ་པར་དབང་ཕྱུག་དང་ཁྱབ་འཇུག་ལ་སོགས་པ་འཇིག་རྟེན་
དག་ཀྱང་འཇིགས་པར་བྱེད་པ་ཁྲོ་བོའི་དབང་པོ་རྡོ་རྗེ་འཇིགས་བྱེད་ཀྱི་སྐུར་བཞེངས་ནས་
ལྷ་ཆེན་པོ་དེ་དག་ཞབས་འོག་ཏུ་མནན་ནས་འདུལ་བར་མཛད་པས་ན་རྗེ་བཙུན་འཇམ་
པའི་དབྱངས་ལ། འཇིགས་ཆེན་འཇིགས་པར་བྱེད་པ་པོ། །ཞེས་བསྔགས་སོ། །

བཞི་པ་ལྷན་ཅིག་སྐྱེས་པའི་སྐུའི་འཕྲིན་ལས་ཀྱི་སྒོ་ནས་བསྟོད་པ་ནི། མགོན་པོ་
རིགས་མཆོག་ཆེན་པོ་སྟེ། །བླ་མ་གསང་སྔགས་ཆེ་བའི་མཆོག །ཐེག་པ་ཆེན་པོའི་ཚུལ་
ལ་གནས། །ཐེག་པ་ཆེན་པོའི་ཚུལ་གྱི་མཆོག །ཅེས་གསུངས། དོན་ནི། རྗེ་བཙུན་
འཇམ་པའི་དབྱངས་གསང་སྔགས་དང་རིག་སྔགས་ཀྱི་ལྷ་ཐམས་ཅད་ཀྱི་ནང་ནས་མཆོག་
ཏུ་གྱུར་པ་ཆེན་པོ་ཡིན་ཞིང་། འགྲོ་བ་མགོན་མེད་པ་མཐའ་དག་གི་མགོན་མཛད་པས་ན་
མགོན་པོ་འཇམ་པའི་དབྱངས་ཞེས་ཞིང་ཁམས་ཀུན་ཏུ་གྲགས་སོ། །རྗེ་བཙུན་འཇམ་
པའི་དབྱངས་ཀྱིས་གདུལ་བྱ་རྣམས་ལ་ཆོས་སྟོན་པ་ཐམས་ཅད་ཀྱི་ནང་ནས་མཆོག་ཏུ་
གྱུར་པ་ནི་གསང་སྔགས་ཀྱི་ཆོས་ཡིན་ལ། གསང་སྔགས་རྒྱུད་སྡེ་བཞིའི་ནང་ནས་བླ་
མའམ་གོང་མ་ཆེ་བའི་མཆོག་ཏུ་གྱུར་པ་ནི་གསང་སྔགས་བླ་མེད་ཡིན་ལ། རྗེ་བཙུན་
འཇམ་པའི་དབྱངས་ཀྱིས་གསང་སྔགས་བླ་མེད་ཀྱི་དཀྱིལ་འཁོར་བགྲང་བ་ལས་འདས་པ་
སྤྲུལ་ནས་གདུལ་བྱ་རྗེས་སུ་འཛིན་པར་མཛད་དེ་ཐེག་པ་ཆེན་པོའི་ཡང་ཆེན་པོ་གསང་
སྔགས་བླ་མེད་ཀྱི་ཚུལ་ཏེ་ལམ་ལ་རང་ཉིད་གནས་པའི་ཚུལ་སྟོན་ཅིང་། ཐེག་པ་ཆེན་པོ་
གསང་སྔགས་བླ་མེད་ཀྱི་ཚུལ་ཏེ་ལམ་གྱི་མཆོག་གདུལ་བྱ་རྣམས་ལ་འདོམས་པར་མཛད་
དོ། ། 
ཡང་ན་ཚིགས་བཅད་འདི་བླ་མེད་ཀྱི་ལམ་གྱི་མཐར་ཐུག་བདེ་ཆེན་ལྷན་ཅིག་སྐྱེས་
པའི་ཡེ་ཤེས་ཀྱི་ཆེ་བ་ལ་སྦྱར་ནས་དེ་འདྲ་བའི་ཡེ་ཤེས་དེ་སྙིགས་དུས་ཀྱི་ཚེ་ཐུང་གཅིག་
ལ་སངས་རྒྱས་ཀྱིས་སར་བགྲོད་པའི་ཉེ་ལམ་ཡིན་པས་ན། ཐེག་པ་ཆེན་པོའི་ཚུལ་གྱི་
མཆོག་ཅེས་བྱའོ། །གསང་སྔགས་བླ་མེད་ཀྱི་ལམ་འཚང་རྒྱ་བ་ལ་མྱུར་ལམ་མཆོག་ཡིན་
པ་ནི་ཚུལ་གསུམ་སྒྲོན་མ་ལས། དོན་གཅིག་ན་ཡང་མ་རྨོངས་དང་། །ཐབས་མང་
དཀའ་བ་མེད་པ་དང༌། །དབང་པོ་རྣོན་པོའི་དབང་བྱས་པས། །སྔགས་ཀྱི་བསྟན་བཅོས་

ཁྱད་པར་འཕགས། །ཞེས་གསུངས་པ་ལྟར། འཚང་རྒྱ་བ་ལ་ཕར་ཕྱིན་ཐེག་པ་ལས་
སྔགས་ལམ་མྱུར་བ་དང་། ལྷག་པར་བླ་མེད་ཀྱི་ལམ་རིམ་གཉིས་ཤིན་ཏུ་མྱུར་བར་རྒྱུད་དང་
གྲུབ་ཆེན་གྱི་གཞུང་ལས་གསུངས་པ་ལྟར་རོ། །ལེའུ་འདི་ལ་རྗེ་བཙུན་འཇམ་པའི་དབྱངས་
ཀྱི་དཀྱིལ་འཁོར་ལྷ་ཚོགས་སྒོམ་ཚུལ་ལ་སྦྱར་ཏེ་བཤད་པ་དྲི་མེད་འོད་ནས་གསུངས་ཏེ་
ཤེས་པར་འདོད་ན་རྒྱུད་འགྲེལ་དེ་ཉིད་ལས་ཤེས་པར་བྱ་ཞིང་། འདིར་ནི་རང་དང་སྐལ་བ་
མཉམ་པ་དག་ལ་འཇམ་དཔལ་མཚན་བརྗོད་འདོན་པའི་ཚེ་རྗེ་བཙུན་འཇམ་པའི་དབྱངས་
ལ་བསྟོད་པ་གསོལ་བ་གདབ་པ་དང་། ཐེག་པ་ཆེན་པོའི་ལམ་ལ་བག་ཆགས་འཇོག་ཕྱིར་
ཚིག་གི་དངོས་ཟིན་གང་ཡིན་གཽ་སླ་བར་བཀོད་པ་ཡིན་ནོ། །འཕགས་པ་འཇམ་དཔལ་
གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་པའི་དབྱངས་ཀྱི་བྱིན་
རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས་ལེའུ་ལྔ་པ་རྗེ་
བཙུན་འཇམ་པའི་དབྱངས་ལ་རིགས་དྲུག་པ་རྡོ་རྗེ་དབྱིངས་ཀྱི་སྒོ་ནས་བསྟོད་པའི་ལེའུའི་
བཤད་པའོ།། །

གཉིས་པ་རྗེ་བཙུན་འཇམ་པའི་དབྱངས་ལ་ཡེ་ཤེས་ལྔ་སོ་སོའི་སྒོ་ནས་བསྟོད་
པ་ལ། ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ། མེ་ལོང་ཡེ་ཤེས་ཀྱི་སྒོ་ནས་བསྟོད་
པ། སོར་རྟོག་ཡེ་ཤེས་ཀྱི་སྒོ་ནས་བསྟོད་པ། མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ།
བྱ་གྲུབ་ཡེ་ཤེས་ཀྱི་སྒོ་ནས་བསྟོད་པའོ། །
དང་པོ་ལ་གསུམ་ལས་ས་ལམ་འབྲས་བུ་དང་བཅས་པའི་སྒོ་ནས་བསྟོད་པ། འགྲོ་
བའི་དོན་མཛད་ཚུལ་གྱི་སྒོ་ནས་བསྟོད་པ། སྐུ་བཞིའི་སྒོ་ནས་བསྟོད་པའོ། །དང་པོ་ལ་
བརྒྱད། སྐུའི་རིགས་ཀྱི་སྒོ་ནས་བསྟོད་པ། སྔགས་ལམ་གྱི་སྒོ་ནས་བསྟོད་པ། ཕར་ཕྱིན་
བཅུའི་སྒོ་ནས་བསྟོད་པ། ས་བཅུའི་སྒོ་ནས་བསྟོད་པ། ཤེས་པ་བཅུའི་སྒོ་ནས་བསྟོད་པ།
སྟོབས་བཅུའི་སྒོ་ནས་བསྟོད་པ། དབང་བཅུའི་སྒོ་ནས་བསྟོད་པ། འབྲས་བུ་ཆོས་སྐུའི་
སྒོ་ནས་བསྟོད་པའོ། །
 དང་པོ་ནི། སངས་རྒྱས་རྣམ་པར་སྣང་མཛད་ཆེ། །ཐུབ་པ་ཆེན་པོ་ཐུབ་ཆེན་ལྡན། །
ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ནི་རིགས་ལྔའི་ནང་ནས་སྐུའི་
རིགས་དང་། རིགས་གསུམ་གྱི་ནང་ནས་དེ་བཞིན་གཤེགས་པའི་རིགས་ཡིན་ལ། སྐུའི་
རིགས་ཀྱི་གཙོ་བོ་ནི་སངས་རྒྱས་རྣམ་པར་སྣང་མཛད་ཡིན་པས་རྗེ་བཙུན་འཇམ་པའི་
དབྱངས་ལ་སངས་རྒྱས་རྣམ་པར་སྣང་མཛད་ཆེན་པོ་ཞེས་བསྟོད་ཅིང༌། སྤྱིར་ཐུབ་པ་
ཞེས་པ་ཉན་རང་དགྲ་བཅོམ་རྣམས་དང་ལྷ་མིའི་དྲང་སྲོང་རྣམས་ལའང་བརྗོད་པ་ཡོད་
ཀྱང་། ཐུབ་པ་ཆེན་པོ་ཞེས་པ་དེ་བཞིན་གཤེགས་པ་ལ་བརྗོད་པ་ཡིན་པས་རྗེ་བཙུན་

འགྲལ་བ་བྱན་རླབས་ཆར་རྒྱུན་མྱུར་དུ་འབབས་བྱད་ལས་ལེའུ་དྲུག་པའི་རྣམ་བཤད།
འཇམ་པའི་དབྱངས་ལ་ཐུབ་པ་ཆེན་པོ་ཞེས་དང༌། ཐུབ་ཆེན་ལྡན་ཞེས་བསྔགས་སོ། །
གཉིས་པ་སྔགས་ལམ་གྱི་སྒོ་ནས་བསྟོད་པ་ནི། གསང་སྔགས་ཚུལ་ཆེན་ལས་
བྱུང་བ། །གསང་སྔགས་ཚུལ་ཆེན་བདག་ཉིད་ཅན། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་སྐུ་གསུམ་ཡེ་ཤེས་ལྔ་ལྡན་གྱི་ངོ་བོར་སངས་རྒྱས་པ་དེ་གསང་
སྔགས་ཀྱི་ཚུལ་ཆེན་པོ་འོད་གསལ་ལྷན་ཅིག་སྐྱེས་པའི་ཡེ་ཤེས་ལས་བྱུང་བ་ཡིན་ཞིང་།
གསང་སྔགས་ཀྱི་ཚུལ་ཆེན་པོ་ཟུང་འཇུག་གི་སྐུའི་བདག་ཉིད་ཅན་དུ་བཞུགས་སོ་ཞེས་
བསྔགས་སོ། །འདིས་སངས་རྒྱས་ཐམས་ཅད་སྔགས་ལམ་ལ་བརྟེན་ནས་སངས་རྒྱས་
པར་བསྟན་ཏེ་ཕར་ཕྱིན་ཐེག་པའི་ལམ་དུ་ཞུགས་པའི་བྱང་སེམས་རྣམས་ཀྱང་ཚོགས་ལམ་
ནས་ས་བཅུའི་བར་དུ་ཕར་ཕྱིན་ཐེག་པའི་ལམ་གྱིས་བགྲོད་ནས་ས་བཅུའི་མཐར་ཆོས་སྐུ་
མངོན་དུ་བྱེད་པ་སྔགས་ལམ་ལ་བལྟོས་ཏེ། གཉིས་སྣང་འཁྲུལ་པའི་བག་ཆགས་རྩ་བ་
ནས་དག་པར་བྱེད་པ་འོད་གསལ་ལྷན་ཅིག་སྐྱེས་པའི་ཡེ་ཤེས་ལ་རག་ལས་པས་ཕར་
ཕྱིན་ཐེག་པའི་ལམ་གྱིས་ས་བཅུའི་བར་དུ་བགྲོད་པའི་བྱང་སེམས་དེས་རྡོ་རྗེ་འཆང་གི་
མན་ངག་ལ་བརྟེན་ནས་འོད་གསལ་ལྷན་ཅིག་སྐྱེས་པའི་ཡེ་ཤེས་བསྐྱེད་དེ་ཟུང་འཇུག་
གི་སྐུ་བསྒྲུབ་ནས་འཚང་རྒྱ་བར་དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱིས་གསུངས་
ལ། ཚུལ་འདི་ནི་གསང་བ་ལས་ཀྱང་ཆེས་གསང་བ་ཤིན་ཏུ་རྟོགས་དཀའ་བའི་གནས་
ཡིན་ཞིང་འདི་ལ་ངེས་པ་རྙེད་ན་གསང་སྔགས་བླ་མེད་ཀྱི་ལམ་ལ་ཡིད་ཆེས་ཀྱི་དད་པ་
བརྟན་པོ་སྐྱེ་བས་འདིའི་གནད་ཞིབ་པར་ས་གསུམ་གྱི་སྒྲོན་མེ་གཅིག་པུ་རིམ་ལྔ་གསལ་
བའི་སྒྲོན་མེ་ལས་ཤེས་པར་བྱའོ། །
གསུམ་པ་ཕར་ཕྱིན་བཅུའི་སྒོ་ནས་བསྟོད་པ་ནི། ཕ་རོལ་ཕྱིན་བཅུ་ཐོབ་པ་སྟེ། །
ཕ་རོལ་ཕྱིན་པ་བཅུ་ལ་གནས། །ཕ་རོལ་ཕྱིན་བཅུ་དག་པ་སྟེ། །ཕ་རོལ་ཕྱིན་པ་བཅུ་ཡི་

ཚུལ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་དང་པོར་བྱང་ཆུབ་
མཆོག་ཏུ་ཐུགས་བསྐྱེད་ནས་བསྐལ་པ་ཆེན་པོ་བགྲང་བ་ལས་འདས་པར་ཚོགས་གཉིས་
བསགས་ནས་མོས་སྤྱོད་ཀྱི་ལམ་མཐར་ཕྱིན་ཏེ་འཇིག་རྟེན་ལས་འདས་པའི་ལམ་ཕ་རོལ་
ཏུ་ཕྱིན་པ་བཅུ་རིམ་གྱིས་ཉམས་སུ་བཞེས་ནས་འབྲས་བུ་མཆོག་ཐོབ་པ་སྟེ། ཕ་རོལ་ཏུ་
ཕྱིན་པ་འདི་ལ་འདིས་ཕྱིན་པ་དང༌། འདིར་ཕྱིན་པ་གཉིས་ལས། འདིས་ཕྱིན་པ་ནི་
ལམ་དུས་དང་། འདིར་ཕྱིན་པ་ནི་འབྲས་བུའི་དུས་ཏེ། ལམ་དུས་ཀྱི་ཕར་ཕྱིན་བཅུ་
ཉམས་སུ་བཞེས་པ་མཐར་ཕྱིན་ཏེ་འབྲས་དུས་ཀྱི་ཕར་ཕྱིན་བཅུ་ཐོབ་པའོ། ། jigm
ཕར་ཕྱིན་བཅུ་ནི། སྦྱིན་པའི་ཕར་ཕྱིན། ཚུལ་ཁྲིམས་ཀྱི་ཕར་ཕྱིན། བཟོད་པའི་ཕར་
ཕྱིན། བརྩོན་འགྲུས་ཀྱི་ཕར་ཕྱིན། བསམ་གཏན་གྱི་ཕར་ཕྱིན། ཤེས་རབ་ཀྱི་ཕར་
ཕྱིན། སྟོབས་ཀྱི་ཕར་ཕྱིན། ཐབས་མཁས་ཀྱི་ཕར་ཕྱིན། སྨོན་ལམ་གྱི་ཕར་ཕྱིན། ཡེ་
ཤེས་ཀྱི་ཕར་ཕྱིན་ཏེ་བཅུའོ། །སྦྱིན་པ་དང་སྦྱིན་པའི་ཕར་ཕྱིན་ལ་ཁྱད་ཆེ་སྟེ། སྦྱིན་པ་
ཙམ་ལམ་ལ་མ་ཞུགས་པའི་སོ་སྐྱེ་རང་དགའ་བས་ཀྱང་བྱེད་དོ། །དེ་ཡང་ཚེ་འདིའི་ནད་
གདོན་ཞི་བ་དང་། ཚེ་དང་བསོད་ནམས་འཕེལ་བ་སོགས་ཀྱི་ཆེད་དུ་དཀོན་མཆོག་མཆོད་
པ་དང་དབུལ་ཕོངས་ལ་ཟང་ཟིང་གཏོང་བ་སོགས་སྦྱིན་པ་གཏོང་བ་ཡོད་ཀྱང་དེ་ཙམ་
གྱིས་སྤྲིན་པའི་ཕར་ཕྱིན་དུ་མི་འགྱུར་ལ། དེར་མ་ཟད་ཚེ་ཕྱི་མར་ལོངས་སྤྱོད་འབྱུང་
བར་འདོད་ནས་སྦྱིན་པ་བྱེད་པའང་སྦྱིན་པའི་ཕར་ཕྱིན་ཏུ་མི་འགྱུར་ལ། རང་ཉིད་འཁོར་
བ་ལས་ཐར་བར་འདོད་ནས་སྦྱིན་པ་བྱེད་པའང་སྦྱིན་པའི་ཕར་ཕྱིན་དུ་མི་འགྱུར་རོ། །
དེ་ཙམ་དུ་ཡང་མ་ཟད་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པར་
འདོད་ནས་སྦྱིན་པ་རླབས་ཆེན་པོ་བྱེད་ཀྱང་གནས་ལུགས་མངོན་སུམ་དུ་མ་མཐོང་ན་
མཚན་འཛིན་གྱིས་བཅིངས་པས་སྦྱིན་པའི་ཕར་ཕྱིན་དུ་མི་འགྱུར་རོ། །སྦྱིན་པའི་ཕར་ཕྱིན་དུ་

འགྱུར་བ་ལ་མོས་སྤྱོད་ཀྱི་ལམ་མཐར་ཕྱིན་ནས་གནས་ལུགས་མངོན་སུམ་དུ་མཐོང་
ནས་འཁོར་གསུམ་མི་དམིགས་པའི་ལྟ་བས་ཟིན་པའི་སྦྱིན་པའི་ཉམས་ལེན་ནི་སྦྱིན་
པའི་ཕར་ཕྱིན་གྱི་ཉམས་ལེན་དུ་གསུངས་ལ། དེ་བཞིན་དུ་ཚུལ་ཁྲིམས་སོགས་ཕར་ཕྱིན་
ལྷག་མ་རྣམས་ལ་ཤེས་པར་བྱ་སྟེ། ཡོན་ཏན་རིན་པོ་ཆེ་སྡུད་པ་ལས། གང་ཚེ་ལུས་དང་
སེམས་དང་སེམས་ཅན་འདུ་ཤེས་མེད། །འདུ་ཤེས་རྣམ་པར་ལོག་ནས་གཉིས་སུ་མེད་
ཆོས་སྤྱོད། །འདི་ནི་བྱང་ཆུབ་ཞི་བ་མི་ཉམས་མཆོག་འདོད་པའི། །བརྩོན་འགྲུས་ཕ་རོལ་
ཕྱིན་ཅེས་ཕན་པ་མཛད་པས་གསུངས། །ཞེས་དང༌། ཚུལ་ཁྲིམས་བསྲུང་ཞིང་བྱང་ཆུབ་
མཆོག་ཏུ་ཡོངས་བསྔོ་ལ། །དེ་ཡིས་རློམ་སེམས་མེད་ཅིང་བདག་བསྟོད་མི་བྱེད་ལ། །
དེ་ཡིས་འདུ་ཤེས་སེམས་ཅན་འདུ་ཤེས་ཡོངས་སུ་སྤངས། །བྱང་ཆུབ་སེམས་དཔའ་ཚུལ་
ཁྲིམས་ཕ་རོལ་ཕྱིན་གནས་བརྗོད། །ཅེས་གསུངས། མདོ་དེའི་དགོངས་པ་ལྟར་དབུ་མ་
ལ་འཇུག་པ་ལས་ཀྱང༌། སྦྱིན་པ་སྦྱིན་བྱ་ལེན་པོ་གཏོང་པོས་སྟོང༌། །འཇིག་རྟེན་འདས་
པའི་ཕ་རོལ་ཕྱིན་ཅེས་བྱ། །གསུམ་པོ་དག་ལ་ཆགས་སྐྱེས་གྱུར་པ་དེ། །འཇིག་རྟེན་པ་
ཡི་ཕ་རོལ་ཕྱིན་ཅེས་བསྟན། །ཅེས་དང་། གལ་ཏེ་དེ་ནི་ཁྲིམས་དག་རང་བཞིན་ལྟ། །
དེ་ཕྱིར་དེ་ནི་ཚུལ་ཁྲིམས་དག་མི་འགྱུར། །དེ་ཕྱིར་དེ་ནི་རྟག་ཏུ་གསུམ་ཆར་ལའང་། །
གཉིས་བློའི་རྒྱུ་བ་ཡང་དག་བྲལ་བར་འགྱུར། །ཞེས་དང་གསུམ་ལ་ཆགས་པས་སྟོང་དེ་
འཇིག་རྟེན་འདས། །ཞེས་དང་། རྫོགས་སངས་རྒྱས་ཀྱི་བྱང་ཆུབ་ཕྱིར་བསྔོས་ཀྱང་། །
གསུམ་དམིགས་ཡོད་ན་དེ་ནི་འཇིག་རྟེན་པའོ། །དམིགས་པ་མེད་ན་དེ་ཉིད་སངས་རྒྱས་
ཀྱིས། །འཇིག་རྟེན་འདས་པའི་ཕ་རོལ་ཕྱིན་ཅེས་བསྟན། །ཞེས་གསུངས་ཤིང་ཕར་ཕྱིན་
གཞན་རྣམས་ལའང་དེ་ལྟར་དུ་གསུངས་སོ། ། ལ་པ་ད། །ཚོའི་ས་ཆ་ཀུ་
རྗེ་བཙུན་འཇམ་པའི་དབྱངས་ཀྱིས་སྔོན་སློབ་པ་ལམ་གྱི་གནས་སྐབས་སུ་ཕ་རོལ་

དུ་ཕྱིན་པ་བཅུའི་ཉམས་ལེན་ལ་གནས་ནས་ཕ་རོལ་ཏུ་ཕྱིན་པ་བཅུ་གོང་ནས་གོང་དུ་དག་
པར་མཛད་དེ་ཕ་རོལ་ཏུ་ཕྱིན་པ་བཅུའི་ཚུལ་ཏེ་ལམ་མཐར་ཕྱིན་པར་མཛད་ཅིང་གདུལ་
བྱ་སྐལ་པ་དང་ལྡན་པ་གཞན་དག་ཀྱང་རྒྱལ་སྲས་ཀྱི་སྤྱོད་པ་ཕར་ཕྱིན་བཅུའི་ལམ་ལ་
འཁྲིད་ནས་སངས་རྒྱས་ཀྱི་ས་ལ་འགོད་པར་མཛད་དོ། །རྗེ་བཙུན་འཇམ་པའི་དབྱངས་
ཀྱིས་རྒྱལ་སྲས་གྲངས་མེད་པ་ཐེག་པ་ཆེན་པོའི་ལམ་ལ་འཁྲིད་ནས་སངས་རྒྱས་ཀྱི་ས་
ལ་བཀོད་པའི་ཚུལ་ནི་སྔར་བརྗོད་ཟིན་པ་ལྟར་རོ། །ཕར་ཕྱིན་བཅུ་དག་པར་བྱེད་ཚུལ་ནི་
ས་དང་པོ་ཐོབ་ནས་ས་དེའི་ཡོངས་སྦྱོངས་དགེ་བའི་བཤེས་གཉེན་བསྟེན་པ་དང་བསག་
སྦྱང་རྒྱ་ཆེན་པོ་ལ་འབད་པ་སོགས་ཡོངས་སྦྱོངས་བཅུ་ལ་འབད་ནས་སྦྱིན་པའི་ཕར་
ཕྱིན་དག་པར་བྱས་ཏེ་ས་གཉིས་པར་འཕོས་ནས་ཚུལ་ཁྲིམས་ཀྱི་ཕར་ཕྱིན་དག་པར་བྱེད་
པ་སོགས་ས་བཅུ་ལ་ཕར་ཕྱིན་བཅུ་རིམ་གྱིས་དག་པར་བྱེད་ཚུལ་མངོན་པར་རྟོགས་པའི་
རྒྱན་དང་དབུ་མ་ལ་འཇུག་པ་ལས་གསུངས་པ་ལྟར་རོ། ། 
བཞི་པ་ས་བཅུའི་སྒོ་ནས་བསྟོད་པ་ནི། མགོན་པོ་ས་བཅུའི་དབང་ཕྱུག་སྟེ། །ས་བཅུ་
ལ་ནི་གནས་པ་པོ། །ཞེས་གསུངས། དོན་ནི་མགོན་པོ་འཇམ་པའི་དབྱངས་མངོན་པར་
རྫོགས་པར་སངས་རྒྱས་ཟིན་ཀྱང་གདུལ་བྱའི་དོན་དུ་ས་བཅུ་ལ་གནས་པའི་ཚུལ་བཟུང་སྟེ་
ཕྱོགས་བཅུའི་ཞིང་རབ་འབྱམས་ན་བཞུགས་པའི་རྒྱལ་བ་རྣམས་ཀྱི་སྲས་ཀྱི་ཐུ་བོའི་ཚུལ་
གྱིས་རྒྱལ་བ་རྣམས་མཆོད་པ་དང་། རྒྱལ་བའི་དམ་ཆོས་མ་ལུས་བཟུང་སྟེ་སེམས་ཅན་
རྣམས་སངས་རྒྱས་ཀྱི་ས་ལ་འཁྲིད་པར་མཛད་པས་ན་རྗེ་བཙུན་འཇམ་པའི་དབྱངས་ལ་
ས་བཅུའི་དབང་ཕྱུག་ཅེས་སངས་རྒྱས་ཀྱི་ཞིང་ཀུན་ཏུ་གྲགས་ཤིང་། ས་བཅུ་ལ་ནི་གནས་
པ་པོ། ཞེས་ཀྱང་བསྔགས་སོ། །
ས་བཅུ་ནི་ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་

བྱེད་པ། བཞི་པ་འོད་འཕྲོ་བ། ལྔ་པ་སྦྱང་དཀའ་བ། དྲུག་པ་མངོན་དུ་ཕྱོགས་པ། བདུན་
པ་རིང་དུ་སོང་བ། བརྒྱད་པ་མི་གཡོ་བ། དགུ་པ་མོས་པའི་བློ་གྲོས། བཅུ་པ་ཆོས་ཀྱི་
སྤྲིན་རྣམས་སོ། །འདི་ལ་ས་ཞེས་བརྗོད་པ་ནི་ཡོན་ཏན་གོང་མ་གོང་མའི་རྟེན་བྱེད་པས་
ས་ཞེས་བརྗོད་ཅིང་། ས་དང་པོ་རབ་ཏུ་དགའ་བ་ཞེས་བརྗོད་པ་སོགས་ས་བཅུ་ལ་མིང་
དེ་ལྟར་འདོགས་པའི་རྒྱུ་མཚན་དང་ས་བཅུ་རིམ་གྱིས་བགྲོད་ཚུལ་སོགས་འདི་དག་གི་
ཚུལ་ཞིབ་ཏུ་ཤེས་པར་འདོད་ན་མདོ་སྡེ་ས་བཅུ་པ་དང༌། མདོའི་དགོངས་པ་བྱམས་
མགོན་གྱིས་བཀྲལ་བ་མངོན་རྟོགས་རྒྱན་དང་མདོ་སྡེ་རྒྱན་སོགས་བྱམས་ཆོས་རྣམས་
དང་། མདོའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བ་དབུ་མ་རིན་ཆེན་ཕྲེང་
བ་དང་། དེའི་དགོངས་པ་ཞིབ་ཏུ་འགྲེལ་བ་དབུ་མ་ལ་འཇུག་པ་རྣམས་ལས་ཤེས་པར་
བྱའོ། ། ཨཱ་ཊཀྐོ་ཌམོ་ཀྰ་ཌཎྜའུ་རྟཊ་རྗེསྣ་ཁཎྜ་དག་
༢ ལྔ་པ་ཤེས་པ་བཅུའི་སྒོ་ནས་བསྟོད་པ་ནི། ཤེས་བཅུ་རྣམ་དག་བདག་ཉིད་ཅན། །
ཤེས་བཅུ་རྣམ་དག་འཆང་བ་པོ། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་ས་ལམ་མཐར་ཕྱིན་ནས་ཤེས་པ་བཅུ་རྣམ་པར་དག་པའི་བདག་ཉིད་ཅན་དུ་
བཞུགས་ཤིང་། ཤེས་པ་བཅུ་རྣམ་པར་དག་པ་ནམ་ཡང་ཉམས་པ་མེད་པར་ཐུགས་ལ་
འཆང་བ་སྟེ་གནས་པས་ན་རྗེ་བཙུན་འཇམ་པའི་དབྱངས་ལ་ཤེས་པ་བཅུ་རྣམ་པར་དག་
པའི་བདག་ཉིད་ཅན་ཞེས་དང་། ཤེས་པ་བཅུ་རྣམ་པར་དག་པ་འཆང་བ་པོ་ཞེས་བསྔགས་
སོ། །ཤེས་པ་བཅུ་ནི། ཆོས་ཤེས་པ་དང་། རྗེས་སུ་འགྲོ་བ་ཤེས་པ་དང་། ཕ་རོལ་གྱི་
སེམས་ཤེས་པ་དང་། ཀུན་རྫོབ་ཤེས་པ་དང་། སྡུག་བསྔལ་ཤེས་པ་དང་། ཀུན་འབྱུང་
ཤེས་པ་དང༌། འགོག་པ་ཤེས་པ་དང་། ལམ་ཤེས་པ་དང་། ཟད་པ་ཤེས་པ་དང༌། མི་སྐྱེ་
བ་ཤེས་པ་རྣམས་སོ། །ཤེས་པ་བཅུ་པོ་འདི་ནི་མཁྱེན་པའི་ཡོན་ཏན་ཐམས་ཅད་བསྡུས་

པའི་སྡོམ་སྟེ་འདིའི་རེ་རེ་ལའང་མཐའ་ཡས་པ་ཡོད་དོ། །དེ་ཡང་ཀུན་རྫོབ་ཤེས་པ་ལ་
མཚོན་ན་ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་སེམས་ཅན་རྣམས་ཀྱི་རྒྱུ་འབྲས་
དང་། སོ་སོའི་ངོ་བོ་དང་། ཁྱད་པར་རྣམས་དང་། སྐྱེ་འཕགས་ཐམས་ཅད་ཀྱི་གཟུགས་
དང་སྒྲ་དང་དྲི་ལ་སོགས་པ་དབང་པོ་དྲུག་གི་ཡུལ་དུ་སྣང་བ་ཐམས་ཅད་དང་། ཟག་པ་
དང་བཅས་པ་དང་ཟག་པ་མེད་པའི་ཁྱད་པར་དང་། སོ་སོའི་བདེ་སྡུག་དང་སྐྱོན་ཡོན་གྱི་
ཁྱད་པར་སོགས་ཇི་བཞིན་དུ་མཁྱེན་པའོ། །དེ་བཞིན་དུ་ཤེས་པ་གཞན་རེ་རེ་ལའང་
མཐའ་ཡས་པ་ཡོད་དོ། །ཤེས་པ་བཅུ་པོ་འདིའི་ངོ་བོ་དང་བྱེད་ལས་ཞིབ་པར་མངོན་པ་
མཛོད་རྩ་འགྲེལ་ལས་འབྱུང་བས་བློ་གྲོས་ཅན་རྣམས་ཀྱིས་མངོན་པའི་གཞུང་རྣམས་ལ་
བལྟས་ནས་ཤེས་པར་བྱའོ། །
དྲུག་པ་སྟོབས་བཅུའི་སྒོ་ནས་བསྟོད་པ་ནི། རྣམ་པ་བཅུ་པོ་དོན་བཅུའི་དོན། །ཐུབ་
དབང་སྟོབས་བཅུ་ཁྱབ་པའི་བདག །ཀུན་གྱི་དོན་ནི་མ་ལུས་བྱེད། །ཅེས་གསུངས། དོན་
ནི། རྗེ་བཙུན་འཇམ་པའི་དབྱངས་ཀྱིས་དོན་རྣམ་པ་བཅུ་མཁྱེན་པ་མཐར་ཕྱིན་ཞིང་རྣམ་
པར་དག་པར་མཛད་ནས་སྟོབས་བཅུ་བརྙེས་ཏེ་ཁྱབ་བདག་རྡོ་རྗེ་འཆང་གི་ངོ་བོར་
བཞུགས་ནས་མཁའ་ཁྱབ་ཀྱི་སེམས་ཅན་རྣམས་འདྲེན་པར་མཛད་པས་ན་རྗེ་བཙུན་འཇམ་
པའི་དབྱངས་ལ། རྣམ་པ་བཅུ་པོ་དོན་བཅུའི་དོན། །ཞེས་དང་། ཐུབ་དབང་སྟོབས་བཅུ་
མངའ་བ་ཞེས་དང་། ཁྱབ་བདག་ཅེས་བསྔགས་སོ། །རྣམ་པ་བཅུ་ནི་ཕུང་པོ་ལྔ་དང་།
ཉོན་མོངས་པ་ལྔ་སྟེ། བཅུ་པོ་དེ་ལ་རྣམ་པ་བཅུ་ཞེས་བརྗོད་ཅིང་། དོན་བཅུ་ནི་ཕུང་པོ་
ལྔ་རྣམ་པར་དག་པ་རིགས་ལྔ་དང་། ཉོན་མོངས་པ་ལྔ་དག་པའི་ཡེ་ཤེས་ལྔ་དེ་བཅུ་པོ་
དེ་ལ་དོན་བཅུ་ཞེས་བཤད་དོ། ། །
ཐུབ་པའི་དབང་པོའི་སྟོབས་བཅུ་ནི། གནས་དང་གནས་མ་ཡིན་པ་མཁྱེན་པའི་

སྟོབས། ལས་ཀྱི་རྣམ་པར་སྤྲིན་པ་མཁྱེན་པའི་སྟོབས། མོས་པ་སྣ་ཚོགས་མཁྱེན་པའི་
སྟོབས། ཁམས་སྣ་ཚོགས་མཁྱེན་པའི་སྟོབས། དབང་པོ་མཆོག་དང་མཆོག་མ་ཡིན་པ་
མཁྱེན་པའི་སྟོབས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས། བསམ་གཏན་
དང་རྣམ་པར་ཐར་པ་དང་ཏིང་ངེ་འཛིན་དང་སྙོམས་པར་འཇུག་པ་སོགས་མཁྱེན་པའི་
སྟོབས། སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས། འཆི་འཕོ་བ་དང་སྐྱེ་བ་
དང་གནས་པ་མཁྱེན་པའི་སྟོབས། ཟག་པ་ཟད་པ་མཁྱེན་པའི་སྟོབས་རྣམས་སོ། །དེ་
ཡང་སེམས་ཅན་རྣམས་འཁོར་བ་ཐོག་མ་མེད་པ་ནས་ཉོན་མོངས་པ་ལྔས་བཅིངས་ཤིང་
ཕུང་པོ་ལྔ་ལ་ཆགས་ནས་སྡུག་བསྔལ་བརྒྱུད་མར་མྱོང་བ་ལ་བླ་མེད་རྡོ་རྗེ་ཐེག་པའི་སྒོར་
ཞུགས་ནས་མན་ངག་ཐོབ་པ་རྣམས་ཀྱིས་ལམ་རིམ་གྱིས་བགྲོད་ནས་རིམ་གཉིས་མཐར་
ཕྱིན་ཏེ་གཟུགས་ཕུང་རྣམ་པར་དག་པ་རྣམ་སྣང་དང་། ཚོར་བའི་ཕུང་པོ་རྣམ་པར་དག་
པ་རིན་འབྱུང་དང༌། འདུ་ཤེས་ཀྱི་ཕུང་པོ་རྣམ་པར་དག་པ་འོད་དཔག་མེད་དང་། འདུ་
བྱེད་ཀྱི་ཕུང་པོ་རྣམ་པར་དག་པ་དོན་ཡོད་གྲུབ་པ་དང་། རྣམ་ཤེས་ཀྱི་ཕུང་པོ་རྣམ་པར་
དག་པ་མི་བསྐྱོད་པའི་རིགས་ལྔར་འཆར་བ་དང༌། གཏི་མུག་རྣམ་པར་དག་པ་མེ་ལོང་ཡེ་
ཤེས་དང་། སེར་སྣ་རྣམ་པར་དག་པ་མཉམ་ཉིད་ཡེ་ཤེས་དང་། འདོད་ཆགས་རྣམ་པར་
དག་པ་སོར་རྟོག་ཡེ་ཤེས་དང་། ཕྲག་དོག་རྣམ་པར་དག་པ་བྱ་གྲུབ་ཡེ་ཤེས་དང་། ཞེ་
སྡང་རྣམ་པར་དག་པ་ཆོས་དབྱིངས་ཡེ་ཤེས་ལྔ་རྒྱུད་ལ་བསྐྱེད་ནས་འཚང་རྒྱ་བ་ཡིན་ལ།
རྗེ་བཙུན་འཇམ་པའི་དབྱངས་ཀྱིས་གདུལ་བྱ་རྣམས་དེ་ལྟ་བུའི་ཐབས་མཁས་ཀྱི་ལམ་ལ་
འཁྲིད་པར་མཛད་ཅིང་སྟོབས་བཅུའི་སྒོ་ནས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་
དོན་མཛད་པས་ན་རྗེ་བཙུན་འཇམ་པའི་དབྱངས་ལ་ཀུན་གྱི་དོན་མ་ལུས་བྱེད་པ་ཞེས་
བསྔགས་སོ། །

བདུན་པ་དབང་བཅུའི་སྒོ་ནས་བསྟོད་པ་ནི། རྣམ་བཅུ་དབང་ལྡན་ཆེ་བ་པོ། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་དབང་རྣམ་པ་བཅུ་བརྙེས་པས་
ན་རྗེ་བཙུན་འཇམ་པའི་དབྱངས་ལ། རྣམ་བཅུ་དབང་ལྡན་ཆེ་བ་པོ། །ཞེས་བསྔགས་
སོ། །
དབང་རྣམ་པ་བཅུ་ནི། ཚེ་ལ་དབང་བ། སེམས་ལ་དབང་བ། ཡོ་བྱད་ལ་དབང་བ།
ལས་ལ་དབང་བ། སྐྱེ་བ་ལ་དབང་བ། རྫུ་འཕྲུལ་ལ་དབང་བ། མོས་པ་ལ་དབང་བ།
སྨོན་ལམ་ལ་དབང་བ། ཡེ་ཤེས་ལ་དབང་བ། ཆོས་ལ་དབང་བ་བཅུའོ། །དེ་ལ་ཚེ་ལ་
དབང་བ་ནི་མཁའ་ཁྱབ་ཀྱི་ཞིང་རབ་འབྱམས་རྣམས་སུ་སྤྲུལ་པའི་བཀོད་པ་བསྟན་ནས་ཚེ་
གནས་པ་དང་། ཚེའི་འདུ་བྱེད་འདོར་བ་ཇི་ལྟར་འདོད་པ་བཞིན་བྱེད་ནུས་པའོ། །སེམས་
ལ་དབང་བ་ནི་ཇི་ལྟར་འདོད་པ་བཞིན་སེམས་ཏིང་ངེ་འཛིན་ལ་འཇུག་ནུས་པའོ། །ཡོ་
བྱད་ལ་དབང་བ་ནི་སེམས་ཅན་སོ་སོའི་བསམ་པ་ཇི་ལྟ་བ་བཞིན་དུ་ཉེ་བར་མཁོ་བའི་
ཡོ་བྱད་ཐམས་ཅད་འབྱུང་ཞིང་གནས་པར་བྱེད་ནུས་པའོ། །ལས་ལ་དབང་བ་ནི་ལུས་
ངག་གི་ལས་ཇི་ལྟར་འདོད་པ་བཞིན་བྱེད་ནུས་པའོ། །སྐྱེ་བ་ལ་དབང་བ་ནི་མཁའ་ཁྱབ་
ཀྱི་སེམས་ཅན་རྣམས་ཀྱི་དོན་དུ་ཇི་ལྟར་འདོད་པ་བཞིན་སྐྱེ་བ་སྟོན་ནུས་པའོ། །མོས་པ་ལ་
དབང་བ་ནི་སེམས་ཅན་གྱི་དོན་དུ་ས་རྡོ་གསེར་དུ་བསྒྱུར་བ་སོགས་ཇི་ལྟར་འདོད་པར་
བསྒྱུར་ནུས་པའོ། །སྨོན་ལམ་ལ་དབང་བ་ནི་སེམས་སོ་སོའི་བསམ་པ་དང་མཐུན་པར་
གང་འདོད་སྒྲུབ་ནུས་པའོ། །རྫུ་འཕྲུལ་ལ་དབང་བ་ནི། མཁའ་ཁྱབ་ཀྱི་སེམས་ཅན་
རྣམས་ལ་མངོན་ཤེས་ཀྱིས་བལྟས་ནས་སོ་སོའི་བསམ་པ་དང་མཐུན་པར་སྤྲུལ་པ་སྟོན་
པའོ། །ཡེ་ཤེས་ལ་དབང་བ་ནི་ཡེ་ཤེས་ནམ་ཡང་ཉམས་པ་མེད་པའོ། །ཆོས་ལ་དབང་བ་
ནི་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་བསམ་པ་དང་མཐུན་པར་ཆོས་སྟོན་

ནུས་པའོ། །ཡང༌། རྣམ་བཅུ་དབང་ལྡན་ཆེ་བ་པོ། །ཞེས་པ་དུས་འཁོར་དང་མཐུན་
པར་ཡི་གེ་བཅུ་ལ་བཤད་པ་ནི། ཧཀྵམལཝརཡ་ཞེས་པ་སྟེ་ཡི་གེ་བཅུ་པོ་འདི་ནི་ཕྱི་ནང་
གཞན་གསུམ་མཚོན་པའི་བརྡ་ཁྱད་པར་ཅན་ཏེ་ཕྱི་སྣོད་ཀྱི་འཇིག་རྟེན་ཇི་ལྟར་འགྲུབ་པ་དང་།
ནང་བཅུད་ཀྱི་སེམས་ཅན་རྣམས་ཀྱི་ཕུང་ཁམས་སྐྱེ་མཆེད་ཇི་ལྟར་འབྱུང་བ་དང༌། གཞན་
རིམ་པ་དང་པོའི་ལམ་ལ་གཞལ་ཡས་ཁང་རྟེན་དང་བརྟེན་པར་བཅས་པ་བསྐྱེད་པ་དང༌།
རིམ་པ་གཉིས་པ་ལ་རྡོ་རྗེའི་ལུས་ལ་གནད་དུ་བསྣུན་པ་ལས་འབྲས་བུ་མཆོག་འགྲུབ་
པ་སོགས་ཀྱི་ས་ལམ་འབྲས་བུ་དང་བཅས་པའི་གནད་ཐམས་ཅད་ས་བོན་གྱི་སྒོ་ནས་
མཚོན་པར་བྱེད་པའི། རྣམ་བཅུ་དབང་ལྡན་འདི་ལ་སྒྲ་སྒྲུབ་པ་དང་གཟུགས་སྒྲུབ་པ་
གཉིས་ཡོད་ཅིང་། དེ་དག་གི་ཚུལ་ཞིབ་པར་ཤེས་པར་འདོད་ན་དུས་འཁོར་འགྲེལ་ཆེན་
ལས་ཤེས་པར་བྱའོ། །འདི་ཡང་རྗེ་བཙུན་འཇམ་པའི་དབྱངས་ཀྱི་ཐབས་མཁས་ཀྱི་མན་
ངག་ཁྱད་པར་ཅན་ཡིན་པས་རྗེ་བཙུན་འཇམ་པའི་དབྱངས་ལ། རྣམ་བཅུ་དབང་ལྡན་ཆེ་
བ་པོ། །ཞེས་བསྔགས་སོ། །
བརྒྱད་པ་འབྲས་བུ་ཆོས་སྐུའི་སྒོ་ནས་བསྟོད་པ་ནི། ཐོག་མ་མེད་བདག་སྤྲོས་
མེད་བདག །དེ་བཞིན་ཉིད་བདག་དག་པའི་བདག །ཅེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་ཐོག་མར་ཐུགས་བསྐྱེད་པ་ནས་བཟུང་བསྐལ་པ་ཆེན་པོ་
བགྲང་བ་ལས་འདས་པར་བྱང་ཆུབ་ཀྱི་སེམས་དང་གནས་ལུགས་རྟོགས་པའི་ལྟ་བ་ཟུང་
འབྲེལ་དུ་གོམས་པར་མཛད་པས་གནས་ལུགས་ལ་དམིགས་པའི་ཞི་ལྷག་ཟུང་འབྲེལ་
གྱི་ཏིང་ངེ་འཛིན་བརྙེས་པ་ན་སྦྱོར་ལམ་དྲོད་ཐོབ་དེ་ནས་སྦྱོར་ལམ་ངེས་འབྱེད་ཡན་ལག་
བཞི་མཐར་ཕྱིན་པ་ན་གནས་ལུགས་མཐར་ཐུག་མངོན་སུམ་དུ་གཟིགས་ཏེ་མཐོང་ལམ་
ཐོབ། དེ་ནས་མ་དག་ས་བདུན་མཐར་ཕྱིན་ཏེ་ས་བརྒྱད་པ་བརྙེས་པ་ན་བདེན་འཛིན་གྱི་

ས་བོན་རྩ་བ་ནས་ཟད་པའི་དགྲ་བཅོམ་ཐོབ་ཅིང་དད་པའི་ས་ལ་གནས་པ་ཞེས་བྱ། དེ་
ནས་ས་བཅུ་མཐར་ཕྱིན་ཏེ་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་འཁྲུལ་པའི་དངོས་
གཉེན་བྱས་ནས་ཉོན་མོངས་བག་ཆགས་དང་བཅས་པ་སྤངས་པ་མཐར་ཕྱིན་པའི་ཡེ་
ཤེས་ཆོས་སྐུ་ཐོབ་ཅིང༌། དེ་ཡང་སེམས་ཀྱི་གནས་ལུགས་མཐར་ཐུག་པ་ནི་སུས་ཀྱང་
བཅོམ་པ་མིན་པར་ཐོག་མ་མེད་པ་ནས་སེམས་ཀྱི་བདག་ཉིད་དུ་གྲུབ་ཅིང་། སླར་ཡང་དེ་
ལས་སུས་ཀྱང་བསྒྱུར་དུ་མེད་ཅིང་རྟག་པ་དང་ཆད་པ་སོགས་ཀྱི་སྤྲོས་པ་གང་ཡང་
མེད་པའི་བདག་ཉིད་ཅན་ཡིན་ལ་དེ་ལ་ནི་དེ་བཞིན་ཉིད་ཅེས་བྱ། དེ་འདྲ་བའི་དེ་བཞིན་
ཉིད་དེ་ནི་སེམས་ཀྱི་བདག་ཉིད་དུ་གྲུབ་ཅིང་། གནས་ལུགས་མཐར་ཐུག་དེ་ལ་སྒྲིབ་པའི་
གཉིས་སྣང་འཁྲུལ་པ་རྣམས་ཐབས་ཤེས་ཟུང་འབྲེལ་གྱི་ལམ་གྱིས་དག་པར་བྱས་པའི་
བདག་ཉིད་ནི་ཆོས་ཀྱི་སྐུའོ། །འདིར་རྗེ་བཙུན་འཇམ་པའི་དབྱངས་ལ་འབྲས་བུ་ཆོས་སྐུ་
བརྙེས་ཚུལ་ལས་བརྩམས་ཏེ་ཐོག་མ་མེད་པའི་བདག་ཉིད་དང་། སྤྲོས་པ་མེད་པའི་བདག་
ཉིད་དང༌། དེ་བཞིན་ཉིད་ཀྱི་བདག་ཉིད་དང་། དག་པའི་བདག་ཉིད་ཅེས་བསྔགས་
སོ། །
ཚིག་རྐང་འདི་གཉིས་ཀྱིས་གནས་ལུགས་རྟོགས་པའི་ལྟ་བའི་གནད་མཐར་ཐུག་
པ་རྣམས་བསྟན་ཏེ། སེམས་ཀྱི་གནས་ལུགས་མཐར་ཐུག་ཏུ་འགྲོ་བ་ལ་ཆུའི་ཚ་བ་བཞིན་
དུ་རྐྱེན་གཞན་གྱིས་བཅོས་པ་མིན་པར་སེམས་ཀྱི་ངོ་བོར་སྐྱེས་པ་ཞིག་དགོས་པས་འདི་
ལ་ཐོག་མ་མེད་པ་ཞེས་བརྗོད་ལ། སེམས་དང་སེམས་ཀྱི་དེ་བཞིན་ཉིད་གཉིས་སླར་རྐྱེན་
གང་གིས་ཀྱང་འབྲལ་བར་བྱེད་མི་ནུས་ཤིང་སྤྲོས་པ་གང་གིའང་ངོ་བོར་མ་སྐྱེས་པ་ཞིག་
དགོས་ཏེ། ཤེར་ཕྱིན་གྱི་མདོ་ལས། གཉིས་སུ་མེད་དོ། །གཉིས་སུ་བྱར་མེད་དོ། །ཞེས་
སེམས་དང་སེམས་ཀྱི་ཆོས་ཉིད་གཉིས་སུས་ཀྱང་སོ་སོར་འབྱེད་དུ་མེད་པར་གསུང་།

སེམས་ཀྱི་ཆོས་ཉིད་སྤྲོས་པ་གང་གིའང་ངོ་བོར་མེད་པ་ནི། འཕགས་པ་ཀླུ་སྒྲུབ་ཀྱིས། གང་
གིས་རྟེན་ཅིང་འབྲེལ་པར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་
མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་
ཞི་ཞི་བསྟན་པ། །ཞེས་གསུངས་པ་ལྟར་ཏེ་དེ་དག་ནི་དོན་ཤིན་ཏུ་རྒྱ་ཆེའོ། །དེ་བཞིན་
ཉིད་བདག །ཅེས་པ་རང་བཞིན་རྣམ་དག་དང་། དག་པའི་བདག་ཅེས་པ་གློ་བུར་རྣམ་
དག་གི་དོན་ཏེ་རྗེ་བཙུན་འཇམ་པའི་དབྱངས་ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་
ནས་ནམ་མཁའ་མ་ཟད་ཀྱི་བར་དུ་དེ་ལས་གཡོ་བ་མེད་བཞིན་དུ་སྙིང་རྗེ་དང་སྨོན་ལམ་
གྱི་དབང་གིས་མཁའ་ཁྱབ་ཀྱི་སེམས་ཅན་ཐམས་ཅད་ཀྱི་དོན་མཛད་དོ། ། ལཊོ
༢ གཉིས་པ་འགྲོ་བའི་དོན་མཛད་ཚུལ་གྱི་སྒོ་ནས་བསྟོད་པ་ལ་ལྔ། འགྲོ་བའི་དོན་
མཛད་པ་ལ་བསླུ་བ་མེད་པའི་ཚུལ་ལས་བརྩམས་ཏེ་བསྟོད་པ། འགྲོ་བའི་དོན་མཛད་
པ་ལ་མི་འཇིགས་པའི་ཚུལ་ལས་བསྟོད་པ། འགྲོ་བའི་དོན་མཛད་པ་ལ་སྐུའི་ཡོན་ཏན་
ཕུན་སུམ་ཚོགས་པའི་སྒོ་ནས་བསྟོད་པ། འགྲོ་བའི་དོན་མཛད་པ་ལ་གསུང་གི་ཡོན་ཏན་
ཕུན་སུམ་ཚོགས་པའི་སྒོ་ནས་བསྟོད་པ། ཐེག་པ་གསུམ་ཀའི་དོན་མཛད་ཚུལ་གྱི་སྒོ་ནས་
བསྟོད་པའོ། །དང་པོ་ནི། བདེན་པར་སྨྲ་ཞིང་ཚིག་མི་འགྱུར། །ཇི་སྐད་སྨྲས་པ་དེ་
བཞིན་བྱེད། །གཉིས་མེད་གཉིས་སུ་མེད་པར་སྟོན། །ཡང་དག་མཐའ་ལ་རྣམ་པར་
གནས། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་མཁའ་ཁྱབ་ཀྱི་སེམས་
ཅན་རྣམས་ཀྱི་དོན་མཛད་པ་ལ་ནམ་ཡང་བསླུ་བ་མེད་པའི་ཚད་མའི་སྐྱེས་བུ་མཐར་ཐུག་
ཡིན་ཏེ། ཚད་མ་རྣམ་འགྲེལ་ལས། སྐྱོབ་པ་ཉིད་གཟིགས་ལམ་གསུང་བ། །འབྲས་མེད་
ཕྱིར་ན་རྫུན་མི་གསུངས། །ཞེས་གསུངས་པ་ལྟར། རྗེ་བཙུན་འཇམ་པའི་དབྱངས་ཀྱིས་
སྒྲིབ་གཉིས་བག་ཆགས་དང་བཅས་པ་སྤངས་ཤིང་ཤེས་བྱ་ཐམས་ཅད་མངོན་སུམ་དུ་

གཟིགས་ནས་རང་གིས་ཇི་ལྟར་གཟིགས་པ་ལྟར་གདུལ་བྱ་རྣམས་ལ་འདོམས་པར་མཛད་
པས་ན་བདེན་པར་སྨྲ་བ་ཡིན་ཞིང་། རྗེ་བཙུན་འཇམ་པའི་དབྱངས་ཀྱིས་གདུལ་བྱ་ལ་
གང་གསུངས་པའི་ཚིག་རྣམས་གཞན་དུ་མི་འགྱུར་ལ། གདུལ་བྱ་ལ་ཇི་སྐད་སྨྲ་བ་དེ་ཁོ་ན་
བཞིན་དུ་བྱེད་པ་སྟེ། གདུལ་བྱ་རྣམས་ལ་མི་དགེ་བ་སྤོངས་ཤིག་ཅེས་ཇི་ལྟར་འདོམས་
པ་དེ་བཞིན་དུ་རྗེ་བཙུན་འཇམ་པའི་དབྱངས་རང་ཉིད་མི་དགེ་བའི་ལས་ལ་ནམ་ཡང་
མི་འཇུག་པ་སྟེ། སྒྲིབ་གཉིས་རྩ་བ་ནས་སྤངས་པས་མི་དགེའི་ལས་ལ་འཇུག་པའི་རྒྱུ་མེད་
དོ། །རྗེ་བཙུན་འཇམ་པའི་དབྱངས་ཀྱིས་གདུལ་བྱ་རྣམས་ལ་འཁོར་བར་འཁོར་བའི་རྒྱུ་
ཉོན་མོངས་ཡིན་ཞིང༌། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་ལ་བདག་
འཛིན་འདི་ནི་ཡུལ་ཕྱིན་ཅི་ལོག་ཏུ་ཞུགས་པ་སྟེ། བདག་གཉིས་སུ་གྲུབ་པ་ནམ་ཡང་
མེད་པ་ལ་བདག་གཉིས་སུ་འཛིན་པ་ཞིག་སྟེ། དེས་ན་བདག་གཉིས་སུ་མེད་པར་ལྟོས་
ཤིག་ཅེས་སྟོན་པར་མཛད་དོ། །གཞན་ལ་ཇི་ལྟར་བསྟན་པ་དེ་ལྟར་རྗེ་བཙུན་འཇམ་པའི་
དབྱངས་རང་ཉིད་སེམས་ཀྱི་གནས་ལུགས་མཐར་ཐུག་པ་ཡང་དག་པའི་མཐའ་ལ་མཉམ་
པར་བཞག་པ་ལས་ནམ་ཡང་ལྡང་བ་མེད་པར་རྣམ་པར་གནས་སོ། །དེའི་ཕྱིར་རྗེ་བཙུན་
འཇམ་པའི་དབྱངས་ལ་བདེན་པར་སྨྲ་བ་ཞེས་པ་དང་། ཚིག་མི་འགྱུར་བ་ཞེས་པ་དང༌།
ཇི་སྐད་སྨྲས་པ་བཞིན་བྱེད་པ་ཞེས་པ་དང་། གཉིས་མེད་གསུང་བ་ཞེས་པ་དང་། གཉིས་
སུ་མེད་པར་སྟོན་པ་ཞེས་བསྔགས་སོ། །སྤྱིར་སངས་རྒྱས་ཀྱི་མཚན་གྱི་རྣམ་གྲངས་ལ་
བདེན་པ་གསུང་བ་ཞེས་པ་དང༌། གཉིས་མེད་གསུང་བ་ཞེས་པ་སོགས་འབྱུང་ཡང་།
འདིར་རྗེ་བཙུན་འཇམ་པའི་དབྱངས་ཀྱི་མཚན་གྱི་རྣམ་གྲངས་སུ་སྦྱར་རོ། །ཚིག་རྐང་
བཞི་པོ་འདིས་ཐེག་པ་ཆེན་པོའི་དགེ་བའི་བཤེས་གཉེན་གྱི་མཚན་ཉིད་ཀྱང་བསྟན་ཏེ་
ཐེག་པ་ཆེན་པོའི་དགེ་བའི་བཤེས་གཉེན་གྱི་མཚན་ཉིད་ནི། མདོ་སྡེ་རྒྱན་ལས། བཤེས་

གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག །དེ་
ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་ངལ་སྤངས་ལ་བརྟེན། །
ཞེས་ཡོན་ཏན་བཅུ་དང་ལྡན་པ་ཞིག་དགོས་པར་གསུངས་ཏེ། ཡོན་ཏན་བཅུ་པོ་དེ་ཉིད་
འདིར་གསུངས་སོ། །དེ་དག་གི་ཚུལ་རེ་རེ་ནས་བཀྲལ་ན་ཡི་གེ་མང་པོ་དགོས་པས་མ་
སྤྲོས་ལ། ཇི་སྐད་སྨྲས་པ་བཞིན་དུ་བྱེད་པ་ནི་ཐེག་པ་ཆེན་པོའི་ཉམས་ལེན་གྱི་གནད་ཁྱད་
པར་ཅན་ཞིག་སྟེ། མདོ་སྡེ་བསྐལ་བཟང་ལས། བཅོམ་ལྡན་འདས་ལ་བྱང་ཆུབ་སེམས་
དཔའ་མཆོག་ཏུ་དགའ་བའི་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་
ཆུབ་སེམས་དཔས་ཆོས་གང་རྫོགས་པར་བགྱིས་ན་སེམས་ཅན་ཐམས་ཅད་ཀྱི་བསམ་པ་
དང་སྤྱོད་པ་འཚལ་བར་འགྱུར་བ་དང་། སངས་རྒྱས་རྣམས་ཀྱི་དགོངས་པའི་བཀའ་ལ་
འཇུག་པར་འགྱུར་བ་དང་། ཕྱིན་ཅི་ལོག་ཏུ་སྟོན་པ་ལས་མ་སྟོན་པར་འགྱུར་བ་དང་། སྒྲ་
ཇི་ལྟ་བ་བཞིན་དུ་བདེན་པ་ཤེས་པ་ལ་རྗེས་སུ་འཇུག་པར་འགྱུར་བ་དང་། ད་ལྟར་གྱི་
སངས་རྒྱས་ཐམས་ཅད་ལ་སྒྲིབ་པ་མེད་པར་འགྱུར་བ་དང་། འདི་ལྟ་སྟེ། སངས་རྒྱས་
དང་འགྲོགས་པ་འཐོབ་ཅིང་མཐོང་བ་དང་། ཆོས་ཀྱི་ངེས་པ་འཐོབ་པར་འགྱུར་བ་དང་།
འཇིག་རྟེན་གྱི་ཆོས་ལའང་སྤྱོད་ལ་འཇིག་རྟེན་པས་ཀྱང་མི་གོས་པར་འགྱུར་བ་དང་།
སྙོམས་པར་འཇུག་པ་ལ་གནས་ཀྱང་དེ་དེར་སྐྱེ་བར་མི་འགྱུར་བ་དང་། མྱ་ངན་ལས་
འདས་པའི་ཆོས་ལ་སྤྱོད་ཀྱང་ཡོངས་སུ་མྱ་ངན་ལས་འདའ་བར་མི་འགྱུར་བ་དང་། སངས་
རྒྱས་ཀྱི་སྨོན་ལམ་ཡོངས་སུ་རྫོགས་པར་མ་བགྱིས་པ་དང༌། ཉན་ཐོས་དང༌། རང་སངས་
རྒྱས་ཀྱི་ཆོས་ལ་སྤྱོད་ཀྱང་ཐེག་པ་དེ་དག་གིས་ངེས་པར་འབྱུང་བར་མི་འགྱུར་བ་དང་།
སངས་རྒྱས་རྗེས་སུ་དྲན་པ་ལ་སེམས་ནག་ནོག་མ་མཆིས་པར་འགྱུར་བ་དང་། ཁམས་
སྣ་ཚོགས་ལའང་འཇུག་ལ་ཐམས་ཅད་ཀྱི་རྗེས་སུའང་འཇུག་པར་འགྱུར་བ་དང༌། ཞུ་བ་

དང་སྤོབས་པའི་བསམ་པ་ལ་ཟིལ་གྱིས་ནོན་པར་མི་འགྱུར་བ་དང་། སངས་རྒྱས་ཀྱི་ཞིང་
གི་བཀོད་པ་མཐའ་ཡས་པ་རབ་ཏུ་འཛིན་ཅིང་ཤེས་རབ་མ་ལུས་པར་འཐོབ་པར་འགྱུར་
བ་དང་། སེམས་ཅན་རྣམས་ཡོངས་སུ་སྨིན་པར་འགྱིད་ལ་སེམས་ཅན་གྱི་འདུ་ཤེས་ལའང་
མི་གནས་པར་འགྱུར་བ་དང༌། ཆོས་ཀྱང་སྟོན་ལ་དམིགས་པ་ལའང་མི་གནས་པ་དང་། མྱ་
ངན་ལས་འདས་པའང་སྨྲ་ལ། ཉེ་བར་ཞི་བ་གང་ཡང་མི་དམིགས་པར་འགྱུར་བ་དང་།
བྱང་ཆུབ་ཀྱི་ཕྱིར་ཡང་སྤྱོད་ལ་མི་གནས་པར་ཡང་འགྱུར་བ་དང༌། མཆིས་པ་དང་མ་མཆིས་
པ་ཡོངས་སུ་སྤངས་ཀྱང་རྒྱ་ཆེན་པོ་ལ་མོས་པར་འགྱུར་བར་བགྱིད་པ་དག །བཅོམ་ལྡན་
འདས་ཀྱིས་བསྟན་དུ་གསོལ། དེ་སྐད་ཅེས་གསོལ་བ་དང་། བཅོམ་ལྡན་འདས་ཀྱིས་
བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །
མཆོག་ཏུ་དགའ་བའི་རྒྱལ་པོ་ལེགས་སོ་ལེགས་སོ། །ཆོས་ཐམས་ཅད་ཀྱི་ཚུལ་ལ་ངེས་
པར་སྟོན་པ་ཞེས་བྱ་བའི་ཏིང་ངེ་འཛིན་ཡོད་དེ། བྱང་ཆུབ་སེམས་དཔའ་ཏིང་ངེ་འཛིན་དེ་
དང་ལྡན་ན་ཡོན་ཏན་དེ་དག་འཐོབ་པར་འགྱུར་རོ། །གཞན་ཡང་ཕ་རོལ་ཏུ་ཕྱིན་པ་བརྒྱ་ཉི་
ཤུ་རྩ་གཅིག་ཡོངས་སུ་རྫོགས་པ་བྱེད་དོ། །ཏིང་ངེ་འཛིན་སྟོང་ཕྲག་བརྒྱད་ཅུ་རྩ་བཞི་
འཐོབ་པར་འགྱུར་རོ། །གཟུངས་སྟོང་ཕྲག་བརྒྱད་ཅུ་རྩ་བཞི་འཐོབ་པར་འགྱུར་རོ། །
སེམས་ཅན་ཐམས་ཅད་ཀྱི་སྤྱོད་པ་ལ་འཇུག་པ་མཁས་པའང་རྟོགས་པར་འགྱུར་རོ། །མྱུར་
དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་ཡང་འགྱུར་རོ། །མཆོག་ཏུ་དགའ་བའི་རྒྱལ་པོ། ཆོས་ཐམས་ཅད་ཀྱི་ཚུལ་ལ་ངེས་
པར་སྟོན་པ་ཞེས་བྱ་བའི་ཏིང་ངེ་འཛིན་གང་ཞེ་ན། འདི་ལྟ་སྟེ། ཇི་སྐད་སྨྲས་པ་དེ་བཞིན་
དུ་བྱེད་པ་ཉིད་དོ། །ཇི་ལྟར་བྱས་པ་དེ་བཞིན་དུ་སྨྲ་བ་ཉིད་དོ། །ཞེས་གསུངས་པ་ལྟར་
རོ། །

ཧཱུཾ གཉིས་པ་འགྲོ་བའི་དོན་མཛད་པ་ལ་མི་འཇིགས་པའི་ཚུལ་ལས་བསྟོད་པ་ནི།
བདག་མེད་སེང་གེའི་སྒྲ་དང་ལྡན། །མུ་སྟེགས་རི་དྭགས་ངན་འཇིགས་བྱེད། །ཀུན་ཏུ་འགྲོ་
བའི་དོན་ཡོད་སྟོབས། །དེ་བཞིན་གཤེགས་པའི་ཡིད་ལྟར་མགྱོགས། །རྒྱལ་བ་དགྲ་རྒྱལ་
རྣམ་པར་རྒྱལ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་འགྲོ་བ་རྣམས་
བདག་འཛིན་གྱི་དབང་གིས་འཁོར་བར་སྡུག་བསྔལ་བ་ཐུགས་རྗེས་མ་བཟོད་ནས་དེ་ལས་
སྒྲོལ་བའི་ཕྱིར་དུ་བདག་མེད་པའི་གནས་ལུགས་ཐབས་མཁས་པས་རིགས་པའི་རྣམ་
འགྱུར་བརྒྱ་ཕྲག་སྟོང་གི་སྒོ་ནས་སྟོན་པར་མཛད་དོ། །དེ་ཡང་འཕགས་པ་ཡུལ་འཁོར་
སྐྱོང་གིས་ཞུས་པའི་མདོ་ལས། སྟོང་པ་ཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་
འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བའི་ཐབས་ཚུལ་གྱི། །རིགས་པ་
བརྒྱ་དག་གིས་ནི་འཛུད་པར་མཛད། །ཅེས་གསུངས་པ་ལྟར་ཏེ། ཚུལ་འདི་ནི་སངས་
རྒྱས་ཐམས་ཅད་ཀྱི་མཛད་པ་ཐུན་མོངས་ཡིན་ཞིང་ལྷག་པར་བདག་མེད་པའི་གནས་
ལུགས་སྟོན་པ་ལ་རྗེ་བཙུན་འཇམ་པའི་དབྱངས་འཕྲིན་ལས་ཀྱི་མཐུ་ཕུལ་དུ་བྱུང་བར་
མདོ་སྡེ་རྣམས་ལས་གསུངས་པ་ལྟར་རོ། །རྗེ་བཙུན་འཇམ་པའི་དབྱངས་ཀྱིས་བདག་
མེད་པའི་གནས་ལུགས་སྟོན་པའི་གསུང་ནི་སེང་གེའི་སྒྲ་ལྟ་བུ་སྟེ་སེང་གེའི་སྒྲ་དབྱངས་
ཀྱིས་རི་དྭགས་ངན་པ་ཐམས་ཅད་འཇིགས་པར་བྱེད་པ་བཞིན་དུ་རྗེ་བཙུན་འཇམ་པའི་
དབྱངས་ཀྱིས་བདག་མེད་པའི་གནས་ལུགས་སྟོན་པའི་གསུང་གིས་ཀྱང་བདག་ཏུ་ལྟ་བ་
ལ་ཞེན་པའི་མུ་སྟེགས་ངན་པ་ཐམས་ཅད་འཇིགས་པར་བྱེད་དོ། །འདི་ཡང་མཚོན་བྱེད་
ཙམ་སྟེ། བདག་མེད་པའི་གནས་ལུགས་སྟོན་པའི་གསུང་དབྱངས་ཐོས་པ་ཙམ་གྱིས་
ཁམས་གསུམ་གྱི་འཁོར་བ་འཕྲལ་དུ་ཞིག་པར་འགྱུར་བ་བཞིན་དུ་སྣོད་བཅུད་ཐམས་ཅད་
འདར་ཞིང་གཡོ་ལ་བདག་མེད་པའི་གནས་ལུགས་ལ་ཐེ་ཚོམ་ཟོས་པ་ཙམ་གྱིས་ཀྱང་

སྲིད་པ་ཧྲུལ་པོར་བྱེད་པ་བཞི་བརྒྱ་པ་ལས་གསུངས་སོ། །ཚིག་རྐང་གཉིས་པོ་འདིས་ནི་རྗེ་
བཙུན་འཇམ་པའི་དབྱངས་གདུལ་བྱ་རྣམས་ལ་ཆོས་འཁོར་བསྐོར་བ་ལ་འཇིགས་པ་དང་
བག་ཚ་བ་གང་ཡང་མེད་པར་མི་འཇིགས་པ་བཞི་བརྙེས་པར་བསྟན་ཏོ། །
རྗེ་བཙུན་འཇམ་པའི་དབྱངས་མཁའ་ཁྱབ་ཀྱི་ཞིང་ཀུན་ཏུ་འགྲོ་བ་སྟེ་ཐོགས་པ་
མེད་པར་བྱོན་ནས་མཐོང་ཐོས་དྲན་རེག་ཐམས་ཅད་མཐོ་རིས་དང་ཐར་པའི་ལམ་ལ་
བཀོད་དེ་དོན་ཡོད་པར་མཛད་པས་ན། ཀུན་ཏུ་འགྲོ་བའི་དོན་ཡོད་སྟོབས། །ཞེས་
བསྔགས་ཤིང༌། ཞིང་ཁམས་ཀུན་ཏུ་འབྱོན་པ་དེའང་འབད་རྩོལ་དང་རྣམ་རྟོག་གང་
ཡང་མེད་པར་དེ་བཞིན་གཤེགས་པའི་ཡིད་དེ་ཐུགས་ལྟར་མགྱོགས་པས་སྐད་ཅིག་རེ་རེ་
ལའང་ཞིང་ཀུན་ཏུ་རྫུ་འཕྲུལ་གྱིས་བྱོན་ནས་སྤྲུལ་པས་འགེང་བར་མཛད་དོ། །དེའི་
ཕྱིར་རྗེ་བཙུན་འཇམ་པའི་དབྱངས་ལ་རྒྱལ་བ་ཞེས་པ་དང༌། དགྲ་ལས་རྒྱལ་བ་ཞེས་པ་
དང་། རྣམ་པར་རྒྱལ་བ་ཞེས་བསྔགས་སོ། །
 གསུམ་པ་འགྲོ་བའི་དོན་མཛད་པ་ལ་སྐུའི་ཡོན་ཏན་ཕུན་སུམ་ཚོགས་པའི་སྒོ་ནས་
བསྟོད་པ་ནི། འཁོར་ལོས་བསྒྱུར་བ་སྟོབས་པོ་ཆེ། །ཚོགས་ཀྱི་སློབ་དཔོན་ཚོགས་ཀྱི་
མཆོག །ཚོགས་རྗེ་ཚོགས་བདག་དབང་དང་ལྡན། །མཐུ་ཆེན་གཅེས་པར་འཛིན་པ་
སྟེ། །ཚུལ་ཆེན་གཞན་གྱི་དྲིང་མི་འཇོག །ཅེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་ཆོས་ཀྱི་འཁོར་ལོས་བསྒྱུར་བ་མཚུངས་
པ་མེད་པ་སྟོབས་པོ་ཆེ་སྟེ་གདུལ་བྱ་རང་རང་གི་བསམ་པ་དང་མཚུངས་པར་གང་ལ་གང་
འདུལ་གྱི་སྤྲུལ་པས་ཆོས་བསྟན་ནས་གདུལ་བྱ་ཐམས་ཅད་ཀྱི་བླ་མ་མཛད་དེ། གདུལ་བྱ་
ཉན་ཐོས་ཀྱི་རིགས་ཅན་རྣམས་རྗེས་སུ་གཟུང་བའི་ཕྱིར་དུ་ཚོགས་ཀྱི་སློབ་དཔོན་མཛད།
གདུལ་བྱ་རང་རྒྱལ་གྱི་རིགས་ཅན་རྣམས་རྗེས་སུ་གཟུང་བའི་ཕྱིར་དུ་རང་རྒྱལ་གྱི་

དགེ་འདུན་ཚོགས་པ་རྣམས་ཀྱི་མཆོག་བླ་མ་མཛད། གདུལ་བྱ་ཐེག་པ་ཆེན་པོའི་རིགས་
ཅན་རྣམས་རྗེས་སུ་གཟུང་བའི་ཕྱིར་དུ་བྱང་ཆུབ་སེམས་དཔའི་ཚོགས་ཀྱི་རྗེ་བོ་མཛད།
གདུལ་བྱ་དབང་པོ་ཡངས་རབ་སྔགས་ཀྱི་སྣོད་རུང་རྣམས་རྗེས་སུ་གཟུང་བའི་ཕྱིར་དུ་
དཀྱིལ་འཁོར་ལྷ་ཚོགས་ཀྱི་བདག་པོ་ཁྱབ་བདག་རྡོ་རྗེ་འཆང་དབང་གི་སྐུར་བཞེངས་ནས་
དབང་དང་ལྡན་པར་མཛད། དེའི་ཕྱིར་རྗེ་བཙུན་འཇམ་པའི་དབྱངས་ལ་ཆོས་ཀྱི་འཁོར་
ལོས་བསྒྱུར་བ་ཞེས་པ་དང་། སྟོབས་པོ་ཆེ་ཞེས་པ་དང༌། ཚོགས་ཀྱི་སློབ་དཔོན་ཞེས་
པ་དང་། ཚོགས་ཀྱི་མཆོག་ཅེས་པ་དང་། ཚོགས་རྗེ་ཞེས་པ་དང་། ཚོགས་བདག་ཅེས་པ་
དང་། དབང་ཕྱུག་བརྒྱད་དང་ལྡན་པ་ཞེས་བསྔགས་སོ། ། gan་ཁམ་ཁུག་ཀྱང་
དེ་ལྟར་རྗེ་བཙུན་འཇམ་པའི་དབྱངས་ཀྱི་ཡོན་ཏན་གྱི་མཐུ་ཆེན་པོ་མཚུངས་པ་མེད་པ་
རྒྱལ་བ་སྲས་བཅས་ཀུན་གྱི་ནང་ནས་ཁྱད་པར་དུ་འཕགས་པ་ཡིན་པས་ན་རྗེ་བཙུན་
འཇམ་པའི་དབྱངས་ནི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་གཅེས་
པར་འཛིན་པའི་གནས་འགྲོ་བ་ཐམས་ཅད་ཀྱིས་མཆོད་པར་འོས་པའི་ཡུལ་ཏེ། རྗེ་བཙུན་
འཇམ་པའི་དབྱངས་ཀྱིས་གདུལ་བྱ་རྣམས་ལ་གང་ལ་གང་འཚམས་ཀྱི་ཆོས་ཀྱི་འཁོར་ལོ་
བསྐོར་ཞིང་ཁྱད་པར་གསང་ཆེན་རྡོ་རྗེ་ཐེག་པའི་ཚུལ་ཏེ་ལམ་གཞན་གྱི་དྲིང་མི་འཇོག་
པར་རང་དབང་དུ་སྟོན་པར་མཛད་པས་ན་རྗེ་བཙུན་འཇམ་པའི་དབྱངས་ལ་ཁྱབ་
བདག་འཇམ་དཔལ་རྡོ་རྗེ་ཞེས་རྒྱལ་བ་སྲས་བཅས་ཀུན་གྱིས་རྒྱ་ཆེར་བསྔགས་སོ། །
བཞི་པ་འགྲོ་བའི་དོན་མཛད་པ་ལ་གསུང་གི་ཡོན་ཏན་ཕུན་སུམ་ཚོགས་པའི་སྒོ་
ནས་བསྟོད་པ་ནི། ཚིག་རྗེ་ཚིག་བདག་སྨྲ་མཁས་པ། །ཚིག་ལ་དབང་བ་ཚིག་མཐའ་
ཡས། །ཚིག་བདེན་བདེན་པར་སྨྲ་བ་སྟེ། །བདེན་པ་བཞི་ནི་སྟོན་པ་པོ། །ཞེས་གསུངས།
དོན་ནི། རྗེ་བཙུན་འཇམ་པའི་དབྱངས་གདུལ་བྱ་རྣམས་ལ་ཆོས་ཀྱི་འཁོར་ལོ་བསྐོར་

བར་མཛད་པ་དེའང་གསུང་གི་གདངས་གཅིག་གིས་ནམ་མཁའི་ཁྱོན་ཀུན་འགེང་བར་
མཛད་པ་གསུང་དབྱངས་ཡན་ལག་དྲུག་ཅུ་དང་ལྡན་པ་ཞིག་ཡིན་ཞིང་། ཁྱད་པར་སོ་སོར་
ཡང་དག་པར་རིག་པ་བཞི་དང་ལྡན་པ་ཞིག་སྟེ། སོ་སོར་ཡང་དག་པར་རིག་པ་བཞི་ནི།
དོན་སོ་སོར་ཡང་དག་པར་རིག་པ། ཆོས་སོ་སོར་ཡང་དག་པར་རིག་པ། ངེས་པའི་
ཚིག་སོ་སོར་ཡང་དག་པར་རིག་པ། སྤོབས་པ་སོ་སོར་ཡང་དག་པར་རིག་པ་བཞིའོ། །
དེ་ལ་དོན་སོ་སོར་ཡང་དག་པར་རིག་པ་ཐོབ་པས་ན་ཚིག་རྗེ་དང་། ཆོས་སོ་སོར་ཡང་
དག་པར་རིག་པ་ཐོབ་པས་ན་ཚིག་གི་བདག་པོ་དང༌། ངེས་ཚིག་སོ་སོར་ཡང་དག་པར་
རིག་པ་ཐོབ་པས་ན་སྨྲ་མཁས་པ་དང་། སྤོབས་པ་སོ་སོར་ཡང་དག་པར་རིག་པ་ཐོབ་
པས་ན་ཚིག་ལ་དབང་བའོ། །དེ་ལྟར་རྗེ་བཙུན་འཇམ་པའི་དབྱངས་ཀྱིས་གདུལ་བྱ་
རྣམས་ལ་ཆོས་སྟོན་པ་དེའང་གདུལ་བྱ་རེ་རེ་ནས་སོ་སོའི་སྐད་དུ་སྟོན་པ་དང་དུས་རེ་རེ་
ནས་སྟོན་དགོས་པ་མིན་གྱི་མཁའ་ཁྱབ་ཀྱི་གདུལ་བྱ་གང་ན་ཡོད་པ་དེ་དག་ཐམས་ཅད་ལ་
གསུང་གི་གདངས་གཅིག་གིས་གདུལ་བྱ་རང་རང་གི་སྐད་དུ་གོ་བར་ནུས་པ་དང༌། གདུལ་
བྱ་རང་རང་གི་ཐེ་ཚོམ་གང་དང་གང་ཡོད་པ་དེ་དང་དེ་དག་ཐམས་ཅད་གདུལ་བྱ་བགྲང་
བ་ལས་འདས་པ་ཞིག་གིས་དུས་གཅིག་ཏུ་ཞུས་ཀྱང་སྒྲིབ་པ་མེད་པའི་སྙན་གྱིས་གསན་
ཞིང་ཐུགས་ཀྱིས་དགོངས་ནས་གསུང་དབྱངས་གཅིག་གིས་སོ་སོའི་ཐེ་ཚོམ་ཐམས་ཅད་
གཅོད་པར་མཛད་པས་ན་ཚིག་མཐའ་ཡས་པ་ཞེས་གསུངས། དེའི་ཕྱིར་རྗེ་བཙུན་འཇམ་
པའི་དབྱངས་ལ་ཚིག་གི་རྗེ་བོ་དང་། ཚིག་གི་བདག་པོ་དང་། སྨྲ་མཁས་པ་དང་། ཚིག་
ལ་དབང་བ་དང་། ངག་གི་དབང་ཕྱུག་དང་། ཚིག་མཐའ་ཡས་པ་ཞེས་བསྔགས་སོ། །རྗེ་
བཙུན་འཇམ་པའི་དབྱངས་ཀྱིས་ཆོས་ཇི་སྙེད་ཅིག་བསྟན་པ་ཐམས་ཅད་ཀྱང་ཚིག་བདེན་
པར་སྨྲ་བ་ཤ་སྟག་སྟེ་རྫུན་གསུང་བ་ནམ་ཡང་མི་སྲིད་དོ། །ཆོས་ཇི་ལྟར་སྟོན་པ་ནི་ཆོས་

ཆན་བརྗོད་འགྲལ་བ་བྱན་རླབས་ཆར་རྒྱུན་མྱུར་དུ་འབབས་བྱད་ལས་ལའུ་དྲུག་པའ་རྣམ་བཤད།
ཐམས་ཅད་ཀྱི་གནད་བསྡུ་ན་གདུལ་བྱ་འཁོར་བ་དང་ངན་སོང་ལས་དྲངས་ཏེ་ཐར་པ་
དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པའི་ཐབས་སྟོན་པ་སྟེ། དེའང་ཀུན་
ནས་ཉོན་མོངས་ཕྱོགས་ཀྱི་རྒྱུ་འབྲས་གཉིས་དང་། རྣམ་བྱང་ཕྱོགས་ཀྱི་རྒྱུ་འབྲས་གཉིས་སུ་
འདུ་སྟེ། ཀུན་ནས་ཉོན་མོངས་ཕྱོགས་གཉིས་ནི་སྡུག་བསྔལ་བདེན་པ་དང་ཀུན་འབྱུང་
བདེན་པ་གཉིས་སོ། །རྣམ་བྱང་ཕྱོགས་གཉིས་ནི་འགོག་བདེན་དང་ལམ་བདེན་གཉིས་
སོ། །དེའང་ཐོག་མར་གདུལ་བྱ་ཚེ་འདི་འབའ་ཞིག་ལ་ཆགས་པ་རྣམས་ལ་ངན་སོང་
གི་སྡུག་བསྔལ་ཇི་ལྟར་ཡོད་པ་བསྟན་ནས། དེ་ལས་ཐར་པའི་ཐབས་སུ་སྐྱབས་འགྲོ་དང་
སྡིག་སྤོང་དགེ་སྒྲུབ་ཀྱི་ཚུལ་སྟོན། གདུལ་བྱ་བློ་འབྲིང་དུ་གྱུར་བ་རྣམས་ལ་འཁོར་བ་སྤྱིའི་
སྡུག་བསྔལ་བསྟན་ནས་དེ་ལས་ཐར་པའི་ཐབས་སུ་ལམ་བསླབ་པ་གསུམ་སྟོན། གདུལ་
བྱ་བློ་མཆོག་ཏུ་གྱུར་པ་རྣམས་ལ་སེམས་ཅན་རྣམས་རང་ལ་དྲིན་ཆེ་བ་དང་འཁོར་བར་
ལས་ཉོན་གྱིས་བཅིངས་ནས་སྡུག་བསྔལ་མྱོང་ཚུལ་བསྟན་ནས་དེ་ལས་ཐར་པའི་ཐབས་
སུ་བྱམས་སྙིང་རྗེ་བྱང་ཆུབ་ཀྱི་སེམས་བསྒོམས་ནས་འཚང་རྒྱ་བའི་ཐབས་སྟོན་པར་
མཛད་དོ། །དེའི་ཕྱིར་རྗེ་བཙུན་འཇམ་པའི་དབྱངས་ལ་བདེན་པ་གསུང་བ་ཞེས་བསྔགས་
སོ། །དོན་འདི་ལ་དགོངས་ནས་ཚད་མ་རྣམ་འགྲེལ་ལས་ཀྱང༌། དེའི་ཕྱིར་ཚད་ཡིན་ཡང་ན་
སྐྱོབ། །བདེན་པ་བཞི་ནི་སྟོན་མཛད་པའོ། །ཞེས་གདུལ་བྱ་ལ་བདེན་པ་བཞི་སྟོན་པར་
མཛད་པས་འགྲོ་བའི་སྐྱབས་སུ་བསྒྲུབ་བོ། ། 
ལྔ་པ་ཐེག་པ་གསུམ་གའི་དོན་མཛད་ཚུལ་གྱི་སྒོ་ནས་བསྟོད་པ་ནི། ཕྱིར་མི་ལྡོག་པ་
ཕྱིར་མི་འོང་། །འདྲེན་པ་རང་རྒྱལ་བསེ་རུའི་ཚུལ། །ངེས་འབྱུང་སྣ་ཚོགས་ལས་བྱུང་བ། །
འབྱུང་བ་ཆེན་པོ་རྒྱུ་གཅིག་པུ། །དགེ་སློང་དགྲ་བཅོམ་ཟག་པ་ཟད། །འདོད་ཆགས་བྲལ་
བས་དབང་པོ་ཐུལ། །བདེ་བ་བརྙེས་པས་འཇིགས་མེད་ཐོབ། །བསིལ་བར་གྱུར་པ་

རྙོག་པ་མེད། །ཅེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་ཐེག་པ་
གསུམ་གྱི་རིགས་ཅན་མཐའ་དག་རྗེས་སུ་གཟུང་བར་མཛད་དོ། །འདུལ་བྱ་ཉན་ཐོས་ཀྱི་
རིགས་ཅན་རྣམས་ལ་བདེན་པ་བཞིའི་ཆོས་བསྟན་ནས་རྒྱུན་ཞུགས་དང༌། སླར་སྐྱེ་གནས་
སུ་ཕྱིར་མི་ལྡོག་པ་ཕྱིར་མི་འོང་དང་། ཉོན་མོངས་རྩ་བ་ནས་སྤོང་བའི་དགྲ་བཅོམ་པའི་
གོ་འཕང་ལ་འགོད་པར་མཛད། གདུལ་བྱ་ཉན་ཐོས་ཀྱི་རིགས་ཅན་དེ་དག་ལ་ཕྱིར་
བརྩེ་བས་རང་ཉིད་ཉན་ཐོས་ཀྱི་ཚུལ་འཛིན་པར་ཡང་མཛད་དོ། །གདུལ་བྱ་རང་རྒྱལ་
གྱི་རིགས་ཅན་རྣམས་ལ་རྟེན་ཅིང་འབྲེལ་པར་འབྱུང་བའི་ཆོས་བསྟན་ནས་རང་རྒྱལ་གྱི་
བྱང་ཆུབ་ལ་འགོད་པར་མཛད་དོ། །དེའང་རང་རྒྱལ་ལ་རིགས་གཉིས་ཏེ་ཚོགས་ན་སྤྱོད་
པ་དང་། བསེ་རུ་ལྟར་གཅིག་པུར་གནས་པའོ། །འདྲེན་པ་ཚོགས་ན་སྤྱོད་པའི་རང་རྒྱལ་
རྣམས་ལ་ཚོགས་ཀྱི་སློབ་དཔོན་གྱི་ཚུལ་བཟུང་སྟེ་རྟེན་འབྲེལ་ཡན་ལག་བཅུ་གཉིས་ལུགས་
འབྱུང་དང་ལུགས་ལྡོག་གི་ཚུལ་བསྟན་ནས་རང་རྒྱལ་གྱི་བྱང་ཆུབ་ལ་འགོད་པར་མཛད།
བསེ་རུ་ལྟ་བུའི་རང་རྒྱལ་རྣམས་ལ་བསེ་རུ་ལྟ་བུའི་ཚུལ་བཟུང་སྟེ་ཆོས་བསྟན་ནས་རང་རྒྱལ་
གྱི་བྱང་ཆུབ་ལ་འགོད་པར་མཛད་དོ། །གདུལ་བྱ་ཐེག་པ་ཆེན་པོའི་རིགས་ཅན་རྣམས་
ལ་ཚེ་འདི་ལས་བློ་ལོག་པའི་ངེས་འབྱུང་དང་། སྲིད་པ་མཐའ་དག་ལ་ཞེན་པ་ལོག་པའི་
ངེས་འབྱུང་དང་། སྲིད་ཞི་གཉིས་ཀའི་མཐའ་ལ་མི་གནས་པའི་ངེས་འབྱུང་བསྟན་ནས་
ངེས་འབྱུང་སྣ་ཚོགས་པ་དེ་དག་ལས་བྱུང་བ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཐོབ་པའི་ཐབས་སྟོན་པར་མཛད་དོ། །དེ་ལྟ་བུའི་ཐེག་པ་གསུམ་གྱི་འབྲས་བུ་
ཆེན་པོ་འབྱུང་བའི་རྒྱུ་གཅིག་པུ་ནི་དགེ་བ་ཁོ་ན་ཡིན་ལ། དགེ་བ་དེ་ལ་གདུལ་བྱའི་བློ་
རིགས་ཀྱི་རིམ་པ་མང་དུ་ཡོད་དོ། །དེ་ལྟར་རྗེ་བཙུན་འཇམ་པའི་དབྱངས་ཀྱིས་ཐེག་པ་
གསུམ་གྱི་གདུལ་བྱ་སོ་སོའི་བསམ་པ་དང་མཐུན་པར་ཆོས་སྟོན་ཅིང་སོ་སོའི་རྣམ་པ་དང་

མཐུན་པར་སྐུའི་ཆ་ལུགས་ཀྱང་སྟོན་པར་མཛད་དེ། དགེ་སློང་གི་ཆ་ལུགས་དང་། དགྲ་
བཅོམ་པ་ཟག་པ་ཟད་པའི་ཚུལ་དང་། འདོད་ཆགས་བྲལ་བས་དབང་པོ་ཐུལ་བའི་ཚུལ་
དང་། བླ་ན་མེད་པའི་བདེ་བ་བརྙེས་པས་འཇིགས་པ་མེད་པ་བླ་ན་མེད་པའི་བྱང་ཆུབ་ཐོབ་
པའི་ཚུལ་སྟོན་པ་དང༌། ཉོན་མོངས་པའི་སྡུག་བསྔལ་མཐའ་དག་ཞི་ནས་བསིལ་བར་
གྱུར་པ་རྙོག་པ་མེད་པའི་ཚུལ་སྟོན་པར་མཛད་དོ། །སྔར་བཤད་པ་དེ་ལྟར་མཁྱེན་པ་གསུམ་
གྱིས་གདུལ་བྱ་སོ་སོའི་དོན་མཛད་ཚུལ་ལས་བརྩམས་པའི་སྐུའི་རྣམ་འགྱུར་དང་མཚན་གྱི་
རྣམ་གྲངས་དེ་སྙེད་ཡོད་དོ། །
གསུམ་པ་སྐུ་བཞིའི་སྒོ་ནས་བསྟོད་པ་ལ་གཉིས། སྐུ་བཞིའི་ཡོན་ཏན་གྱི་སྒོ་ནས་
བསྟོད་པ་དང༌། སྐུ་བཞི་མྱུར་དུ་འགྲུབ་བྱེད་སྔགས་ལམ་གྱི་སྒོ་ནས་བསྟོད་པའོ། །དང་པོ་
ལ་བཞི། སྤྲུལ་སྐུའི་ཡོན་ཏན་གྱི་སྒོ་ནས་བསྟོད་པ། ལོངས་སྐུའི་ཡོན་ཏན་གྱི་སྒོ་ནས་
བསྟོད་པ། ཆོས་སྐུའི་ཡོན་ཏན་གྱི་སྒོ་ནས་བསྟོད་པ། ཡེ་ཤེས་ཀྱི་སྐུའི་ཡོན་ཏན་གྱི་སྒོ་
ནས་བསྟོད་པའོ། །
དང་པོ་ནི། རིག་པ་དང་ནི་རྐང་པར་ལྡན། །བདེ་གཤེགས་འཇིག་རྟེན་རིག་པའི་
མཆོག །བདག་གིར་མི་འཛིན་ངར་མི་འཛིན། །བདེན་པ་གཉིས་ཀྱི་ཚུལ་ལ་གནས། །
འཁོར་བའི་ཕ་རོལ་མཐར་སོན་པ། །བྱ་བ་བྱས་པ་སྐམ་སར་གནས། །ཞེས་གསུངས།
དོན་ནི། འདིར་སྤྲུལ་སྐུའི་ཡོན་ཏན་གྱི་སྒོ་ནས་བསྟོད་པ་འདི་ནི་མདོ་ལས། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་
པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་
བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་
འདས་ཞེས་འབྱུང་བ་དེའི་དོན་བསྡུས་པ་སྟེ། དེ་ལ་བཅོམ་ལྡན་འདས་ནི་བདུད་བཞི་

བཅོམ་ཞིང་དབང་ཕྱུག་ལ་སོགས་པ་ལེགས་པ་དྲུག་དང་ལྡན་པའོ། །དེ་བཞིན་གཤེགས་པ་
ཞེས་པ་ནི་ཆོས་རྣམས་ཀྱི་གནས་ལུགས་ཇི་ལྟར་ཡིན་པ་དེ་ཁོ་ན་བཞིན་དུ་ཐུགས་སུ་ཆུད་
ནས་གདུལ་བྱ་རྣམས་ཀྱང་དེ་ཁོ་ན་བཞིན་དུ་ཕྱིན་ཅི་མ་ལོག་པར་གསུང་བར་མཛད་པས་
ན་དེ་བཞིན་གཤེགས་པ་ཞེས་བརྗོད་དོ། །དགྲ་བཅོམ་པ་ཞེས་པ་ཉན་རང་རྣམས་ལའང་
ཡོད་མེད་ཀྱང་འདིར་ནི་ཉོན་མོངས་བག་ཆགས་དང་བཅས་པ་མ་ལུས་པར་སྤངས་
པའོ། །ཡང་དག་པར་རྫོགས་པའི་སངས་རྒྱས་ཞེས་བྱ་བ་ནི་ཆོས་རྣམས་ཀྱི་གནས་ལུགས་
ཡང་དག་པར་ཕྱིན་ཅི་མ་ལོག་པར་རྣམ་པ་ཀུན་ནས་མཁྱེན་པའི་ཡེ་ཤེས་ཐུགས་སུ་ཆུད་
པའི་དོན་ཏོ། །རིག་པ་དང་ཞབས་སུ་ལྡན་པ། ཞེས་གསུངས་པ་ནི། འཕགས་ལམ་ཡན་
ལག་བརྒྱད་པའི་སྒོ་ནས་གོ་འཕང་བླ་ན་མེད་པར་གཤེགས་པའི་དོན་ཏེ། གོང་གི་སྟོན་
པ་ཕུན་སུམ་ཚོགས་པ་དེ་ཉིད་ཐོབ་པའི་རྒྱུ་བསྟན་པ་ཡིན་ནོ། །དེ་ལ་རིག་པ་ནི་ཡང་
དག་པའི་ལྟ་བ་དང་། ཞབས་ནི་ཡན་ལག་ལྷག་མ་བདུན་ཏེ། ཡང་དག་པའི་རྟོག་པ་
དང་། ཡང་དག་པའི་ངག་དང་། ཡང་དག་པའི་ལས་ཀྱི་མཐའ་དང་། ཡང་དག་པའི་
འཚོ་བ་དང༌། ཡང་དག་པའི་རྩོལ་བ་དང་། ཡང་དག་པའི་དྲན་པ་དང་། ཡང་དག་པའི་
ཏིང་ངེ་འཛིན་རྣམས་སོ། །འཕགས་པའི་ལམ་ཡན་ལག་བརྒྱད་པོ་དེ་བསླབ་པ་གསུམ་
དུ་འདུ་བས་བསླབ་པ་གསུམ་ལ་སྦྱར་ན། རིག་པ་ནི་ལྷག་པའི་ཤེས་རབ་ཀྱི་བསླབ་པ་
དང༌། ཞབས་ནི་ལྷག་པའི་ཚུལ་ཁྲིམས་དང་ལྷག་པའི་སེམས་ཀྱི་བསླབ་པ་གཉིས་ལ་
བཤད་དོ། །འདིར་རིག་པ་དང་རྐང་པ་ཞེས་པ་འགྱུར་གྱི་ཁྱད་པར་རོ། །བདེ་བར་
གཤེགས་པ་ཞེས་པ་བྱང་ཆུབ་ཀྱི་སེམས་རིན་པོ་ཆེས་ཀུན་ནས་བསླངས་ཏེ་བསླབ་པ་
གསུམ་གྱི་ཉམས་ལེན་མཐར་ཕྱིན་པར་མཛད་པས་ན་སྐྱོན་ཀུན་ཟད་ཡོན་ཏན་ཀུན་རྫོ་གས་
པའི་གོ་འཕང་བླ་ན་མེད་པར་གཤེགས་པའི་དོན་ཏོ། །འཇིག་རྟེན་རིག་པའམ་མཁྱེན་

པ་ནི་མངོན་པར་རྫོགས་པ་སངས་རྒྱས་ནས་སེམས་ཅན་གྱི་འཇིག་རྟེན་རྣམས་དང་
སེམས་ཅན་རྣམས་གང་དུ་གནས་པའི་སྣོད་ཀྱི་འཇིག་རྟེན་རྣམས་ཀྱི་གནས་ཚུལ་མངོན་
སུམ་དུ་གཟིགས་ནས་སེམས་ཅན་སུ་ཞིག་འཁོར་བའི་གནས་ནས་དྲངས་ཏེ་ཐར་པའི་ས་
ལ་འགོད་པར་བྱ། སུ་ཞིག་ངན་སོང་ནས་བཏོན་ཏེ་མངོན་མཐོ་ལ་འགོད་པར་བྱ། སུ་
ཞིག་ཐེག་པ་ཆེན་པོའི་ལམ་དུ་འཁྲིད་ནས་སངས་རྒྱས་ཀྱི་ས་ལ་བཞག་པར་བྱ་སྙམ་དུ་ཡེ་
ཤེས་སྒྲིབ་པ་མེད་པས་མཁའ་ཁྱབ་ཀྱི་སེམས་ཅན་རྣམས་ལ་གཟིགས་ནས་གང་ལ་གང་
འདུལ་གྱི་འགྲོ་བའི་དོན་མཛད་པའོ། །འགྲོ་བ་རྣམས་འཁོར་བ་ནས་ཇི་ལྟར་འདྲེན་པ་ནི་
འཁོར་བར་འཁོར་བའི་རྒྱུ་ནི་བདག་དང་བདག་གིར་འཛིན་པ་ཡིན་ལ། རྗེ་བཙུན་འཇམ་
པའི་དབྱངས་ཀྱིས་སྐལ་པ་དང་ལྡན་པ་རྣམས་ལ་བདག་མེད་པའི་གནས་ལུགས་བསྟན་
ནས་བདག་གིར་མི་འཛིན་པ་དང་ངར་མི་འཛིན་པ་སྟེ་བདག་དང་བདག་གིར་འཛིན་
པ་སྤངས་ནས་ཐར་པའི་བདེ་བ་ལ་འགོད་པར་མཛད་ཅིང་རྗེ་བཙུན་ཉིད་ཀྱི་ཐུགས་
ལའང་བདག་དང་བདག་གིར་འཛིན་པ་ནམ་ཡང་སྐྱེ་མི་སྲིད་པའོ། །སངས་རྒྱས་ཀྱི་གོ་
འཕང་ཐོབ་པ་ལ་གཞི་བདེན་པ་གཉིས་ཀྱི་གནས་ལུགས་ཇི་བཞིན་རིག་ནས་ལམ་ཐབས་
ཤེས་གཉིས་ཉམས་སུ་བླངས་པ་ལས་འབྲས་བུ་སྐུ་གཉིས་སྒྲུབ་དགོས་པས་ན་རྗེ་བཙུན་
འཇམ་པའི་དབྱངས་ཀྱིས་གདུལ་བྱ་རྣམས་ལ་བདེན་པ་གཉིས་ཀྱི་གནས་ཚུལ་སྟོན་པར་
མཛད་ཅིང་། རྗེ་བཙུན་རང་ཉིད་ཀྱང་གཞི་ལམ་འབྲས་གསུམ་གྱི་བདེན་གཉིས་གཟིགས་
པ་མཐར་ཕྱིན་ཏེ་དེའི་ཚུལ་ལ་གནས་སོ། །བདེན་གཉིས་ལའང་ཐུན་མོང་བ་དང་ཐུན་
མོང་མིན་པ་གཉིས་ལས། ཐུན་མོང་མིན་པ་ནི་སྔགས་བླ་མེད་ཀྱི་ལམ་མཐར་ཐུག་ཟུང་
འཇུག་སྒྲུབ་ཚུལ་ལོ། །འདིར། འཁོར་བའི་ཕ་རོལ་མཐར་སོན་པ། །བྱ་བ་བྱས་པ་སྐམ་
སར་གནས། །ཞེས་པ་ནི་དཀོན་མཆོག་རྗེས་དྲན་གྱི་མདོ་ལས། སངས་རྒྱས་ཀྱི་ཡོན་

ཡངས་འཛན་ཡེ་ཤས་རྒྱལ་མཚན་གྱས་མཛད།
ཏན་བརྗོད་པའི་ཚེ། སྲིད་པ་ལས་གྲོལ་བ། ཆུ་བོ་ལས་བརྒལ་བ་ཞེས་གསུངས་པ་དང་
གནད་གཅིག་གོ །དེའང་ལས་དང་ཉོན་མོངས་པའི་འཆིང་བ་མཐའ་དག་ལས་གྲོལ་ནས་
འཁོར་བའི་ཕ་རོལ་ཐར་པ་བླ་ན་མེད་པའི་མཐར་སོན་པ། བྱ་བ་བྱས་པ། ཁུར་བོར་བ།
སྲིད་པའི་ཆུ་བོ་ལས་བརྒལ་ཏེ་ཐར་པ་བླ་ན་མེད་པའི་སྐམ་སར་གནས་པའོ། །སྲིད་པའི་ཆུ་
བོ་ལ་བཞི་བཤད་དེ། འདོད་པའི་ཆུ་བོ་དང་སྲིད་པའི་ཆུ་བོ། མ་རིག་པའི་ཆུ་བོ། ལྟ་
བའི་ཆུ་བོ་བཞིའོ། །ཆུ་བོ་བཞི་པོ་དེ་དག་ལས་བརྒལ་ནས་ཉོན་མོངས་བག་ཆགས་དང་
བཅས་པའི་བརླན་གཤེར་གང་ཡང་མེད་པའི་ཐར་པའི་སྐམ་སར་གནས་པའོ། །རྗེ་བཙུན་
འཇམ་པའི་དབྱངས་ཀྱིས་གདུལ་བྱ་རྣམས་ལ་ས་ལམ་འབྲས་བུ་དང་བཅས་པའི་གནད་དེ་
དག་འདོམས་པར་མཛད་ཅིང་། རྗེ་བཙུན་རང་ཉིད་ས་ལམ་མཐར་ཕྱིན་ནས་འབྲས་བུ་བླ་ན་
མེད་པའི་གོ་འཕང་ལ་གནས་པའོ། །
—དེའི་ཕྱིར་རྒྱུད་འདིར་རྗེ་བཙུན་འཇམ་པའི་དབྱངས་ལ་རིག་པ་དང་ཞབས་སུ་ལྡན་
པ་ཞེས་དང་། བདེ་བར་གཤེགས་པ་ཞེས་དང༌། འཇིག་རྟེན་མཁྱེན་པའི་མཆོག་ཅེས་
དང་། བདག་དང་བདག་གིར་མི་འཛིན་པ་ཞེས་པ་དང༌། བདེན་པ་གཉིས་ཀྱི་ཚུལ་ལ་
ས་པ་ཞེས་པ་དང་། འཁོར་བའི་ཕ་རོལ་ཏུ་སོན་པ་ཞེས་དང་། བྱ་བ་བྱས་པ་ཞེས་
དང་། སྐམ་སར་གནས་པ་ཞེས་བསྔགས་སོ།
ཀ་གཉིས་པ་ལོངས་སྐུའི་ཡོན་ཏན་གྱི་སྒོ་ནས་བསྟོད་པ་ནི། ཤེས་པ་འབའ་ཞིག་
ངེས་གསལ་བ། །ཤེས་རབ་མཚོན་ཆས་རྣམ་འཇོམས་པ། །དམ་ཆོས་ཆོས་རྒྱལ་གསལ་
བར་ལྡན། །འཇིག་རྟེན་སྣང་བར་བྱེད་པའི་མཆོག །ཆོས་ཀྱི་དབང་ཕྱུག་ཆོས་ཀྱི་རྒྱལ། །
ལེགས་པའི་ལམ་ནི་སྟོན་པ་པོ། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་ཚོགས་གཉིས་མཐར་ཕྱིན་ཏེ་རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་

པ་ན་ལས་ཉོན་གྱིས་འདུ་བྱས་པའི་བེམ་ཆོས་རགས་པ་རྣམས་དག་ནས་ཤེས་པ་འབའ་
ཞིག་ངེས་པར་གསལ་བ༌སྟེ༌སྐུ༌དང་གཞལ་ཡས་ཁང་སོགས་ཡེ་ཤེས་རང་སྣང་འབའ་
ཞིག་ལས་གྲུབ་ཅིང་གནས་ལུགས་རྟོགས་པའི་ཤེས་རབ་ཀྱི་མཚོན་ཆས་བདུད་བཞི་རྣམ་
པར་འཇོམས་པ་སྟེ་སྒྲིབ་གཉིས་སྤངས་པ་མཐར་ཕྱིན་པ་ཆོས་ཀྱི་སྐུ་བརྙེས་ནས་དམ་
ཆོས་ཆོས་རྒྱལ་གསལ་བར་ལྡན་པ་སྟེ་ལྷ་དང་བཅས་པའི་འགྲོ་བ་ཐམས་ཅད་ལ་ཆོས་ཀྱི་
སྣང་བ་སྟེར་བའི་ལོངས་སྤྱོད་རྫོགས་པའི་སྐུར་བཞེངས་ཏེ་འཇིག་རྟེན་མ་ལུས་འོད་ཀྱིས་སྣང་
བར་བྱེད་པའི་མཆོག་ཆོས་ཀྱི་དབང་ཕྱུག་ཆོས་ཀྱི་རྒྱལ་པོ་གསུང་དབྱངས་འགག་པ་མེད་
པས་གཏན་དུ་ལེགས་པ་ཐར་པ་དང་ཐམས་ཅད་མཁྱེན་པའི་ལམ་སྟོན་པར་མཛད་པ་
པོ་ཞེས་བསྔགས་སོ། །ཡོན་ཏན་འདི་དག་ལོངས་སྤྲུལ་གཉིས་ཀ་ལ་ཡོད་ཀྱང་རྣམ་པ་
ཐམས་ཅད་མཁྱེན་པའི་ཡེ་ཤེས་ཐོག་མར་བརྙེས་མ་ཐག་སྐུ་མཚན་དཔེས་བརྒྱན་པའི་
སྐུ་དང་། གསུང་འགག་མེད་ཡན་ལག་དྲུག་ཅུའི་ཚངས་དབྱངས་དང་། ཐུགས་ཤེས་བྱ་
ཐམས་ཅད་གཟིགས་པ་གསུམ་ཡེ་ཤེས་རང་སྣང་གི་ངོ་བོར་དུས་གཅིག་ཏུ་གནས་པ་ནི་
ལོངས་སྐུ་ཡིན་པས་འདིར་ལོངས་སྐུའི་ཡོན་ཏན་ལ་སྦྱར་རོ། །
གསུམ་པ་ཆོས་སྐུའི་ཡོན་ཏན་གྱི་སྒོ་ནས་བསྟོད་པ་ནི། དོན་གྲུབ་བསམ་པ་གྲུབ་
པ་སྟེ། །ཀུན་ཏུ་རྟོག་པ་ཐམས་ཅད་སྤངས། །རྣམ་པར་མི་རྟོག་དབྱིངས་མི་ཟད། །ཆོས་
དབྱིངས་དམ་པ་ཟད་མི་ཤེས། །ཞེས་གསུངས། །དོན་ནི། རྗེ་བཙུན་འཇམ་པའི་
དབྱངས་ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་པ་ན་སྔོན་ཡུན་རིང་པོ་ནས་སྨོན་
པའི་དོན་གྲུབ་ཅིང་བསམ་པ་གྲུབ་པ་སྟེ་འཁོར་བར་འཆིང་བྱེད་ཀུན་ཏུ་རྟོག་པ་ཐམས་
ཅད་སྤངས་ཤིང་དེ་བཞིན་ཉིད་ཀྱི་སྐུ་རྣམ་པར་མི་རྟོག་པར་བཞུགས་པས་ན་དབྱིངས་མི་
ཟད་པ་དང་། ཆོས་དབྱིངས་དམ་པ་ཟད་མི་ཤེས་པ་ཞེས་བྱ་སྟེ་འགྲོ་བའི་དོན་བྱེད་པ་དང་།

ཤེས་བྱ་ཐམས་ཅད་ལྟ་བ་ལ་གེགས་བྱེད་གཉིས་སྣང་འཁྲུལ་པ་ཟད་ནས་དག་པ་གཉིས་
ལྡན་གྱི་ཆོས་སྐུ་བརྙེས་ཤིང་དབྱིངས་མཐར་ཐུག་ལ་སླར་ལྡང་བ་མེད་པར་མཉམ་པར་བཞག་
བཞིན་དུ་ཤེས་བྱ་ཐམས་ཅད་གཟིགས་པའི་ཡེ་ཤེས་བརྙེས་སོ། །དེའི་ཕྱིར་འདིར་དོན་
འདི་དག་གི་སྒོ་ནས་བསྟོད་དོ། །
ཀ༽ མ།ཡལ་བ ། རྩ ། རྟ ། ། རིས། ལ
བཞི་པ་ཡེ་ཤེས་ཀྱི་སྐུའི་སྒོ་ནས་བསྟོད་པ་ནི། བསོད་ནམས་ལྡན་པ་བསོད་ནམས་
ཚོགས། །ཡེ་ཤེས་ཡེ་ཤེས་འབྱུང་གནས་ཆེ། །ཡེ་ཤེས་ལྡན་པ་ཡོད་མེད་ཤེས། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་
བུ་ལ་བསླབ་པ་མཐར་ཕྱིན་ཏེ་བསོད་ནམས་ཀྱི་ཚོགས་བསགས་ཤིང༌། ལྷག་པར་རྫོགས་
བྱང་མྱུར་དུ་སྒྲུབ་པའི་ཐབས་མཁས་བླ་མེད་ཀྱི་ཐེག་པའི་སྒོ་ནས་སྐད་ཅིག་རེ་རེ་ལའང་
བསོད་ནམས་རླབས་ཆེན་རྫོགས་པར་མཛད་པས་ན་བསོད་ནམས་དང་ལྡན་པ་ཞེས་དང་
བསོད་ནམས་ཀྱི་ཚོགས་རྫོགས་པ་ཞེས་བསྔགས་ཤིང༌། བསོད་ནམས་ཀྱི་མཐུ་ལས་གྲུབ་
པའི་ཡེ་ཤེས་ཐམས་ཅད་ཀྱི་འབྱུང་གནས་ལྷན་ཅིག་སྐྱེས་པའི་ཡེ་ཤེས་བརྙེས་སོ། །
ལྷན་ཅིག་སྐྱེས་པའི་ཡེ་ཤེས་དང་ལྡན་པ་ཆོས་ཐམས་ཅད་མཁྱེན་པ་སྟེ། ཐ་སྙད་དུ་ཡོད་
པ་དང་རང་བཞིན་གྱིས་མེད་པ་གཉིས་རེས་འཇོག་མེད་པར་དུས་གཅིག་ཏུ་ཤེས་པ་སྟེ་
མངོན་སུམ་དུ་མཁྱེན་པས་ན་རྣམ་པ་ཐམས་ཅད་མཁྱེན་པ་ཞེས་བསྔགས་སོ། ། །
གཉིས་པ་སྐུ་བཞི་མྱུར་དུ་སྒྲུབ་བྱེད་སྔགས་ལམ་གྱི་སྒོ་ནས་བསྟོད་པ་ལ་གསུམ།
སྔགས་ཀྱི་ཐབས་མཁས་ཁྱད་པར་ཅན་གྱི་སྒོ་ནས་བསྟོད་པ། སྐུ་དང་ཡེ་ཤེས་ཀྱི་རྣམ་
གྲངས་ཀྱི་སྒོ་ནས་བསྟོད་པ། སྔགས་ལམ་ཐུན་མོང་མིན་པའི་སྒོ་ནས་བསྟོད་པའོ། །དང་
པོ་ནི། ཚོགས་གཉིས་ཚོགས་ནི་བསགས་པ་པོ། །རྟག་པ་ཀུན་རྒྱལ་རྣལ་འབྱོར་ཅན། །
བསམ་གཏན་བསམ་བྱ་བློ་ལྡན་མཆོག །སོ་སོ་རང་རིག་མི་གཡོ་བ། །ཞེས་གསུངས།

དོན་ནི། རྗེ་བཙུན་འཇམ་པའི་དབྱངས་ཀྱིས་སྔགས་ལམ་གྱི་བྱང་ཆུབ་བརྙེས་ནས་གདུལ་
བྱ་རྣམས་ལ་རྡོ་རྗེ་ཐེག་པའི་མྱུར་ལམ་གྱིས་བགྲོད་པ་ལ་ལམ་གྱི་གནད་འདི་ལྟར་ཡོད་
དོ་ཞེས་འདོམས་པར་མཛད་དེ། དེའང་བསྐལ་ཆེན་གྲངས་མེད་མང་པོར་ཚོགས་གསོག་
པའི་དོན་ཐུབ་པའི་ཚོགས་གཉིས་གསོག་ཚུལ་ཁྱད་པར་ཅན་ཞིག་དགོས་ཏེ་བླ་མ་ལ་
བརྟེན་ནས་ཚོགས་གཉིས་མྱུར་དུ་རྫོགས་པར་བྱ་བ་དང༌། བྱང་ཆུབ་ཀྱི་སེམས་ཆེས་
ཤུགས་དྲག་པས་ཚོགས་གཉིས་མྱུར་དུ་རྫོགས་པར་བྱ་བ་དང་། གང་སྣང་ལྷར་འཆར་
བའི་རྣལ་འབྱོར་གྱིས་ཚོགས་གཉིས་མྱུར་དུ་རྫོགས་པ་སོགས་ཚོགས་གཉིས་མྱུར་དུ་
རྫོགས་པའི་ཐབས་མཁས་རིམ་པ་གཉིས་ཀ་ལ་ཡོད་ཅིང་། ལྷག་པར་རྟག་པ་ཀུན་རྒྱལ་
རྣལ་འབྱོར་ཞེས་པ་ནི་རྒྱུད་སྡེ་མང་པོ་རྒྱལ་བ་རྣམ་སྣང་ལ་རྟག་པའི་རྡོ་རྗེ་ཞེས་བཤད་
ཅིང་། སངས་རྒྱས་ཕུང་པོ་ལྔ་རྣམ་པར་དག་པའི་རིགས་ལྔར་བསྡུ་བའི་ཚེ་རྒྱལ་བ་རྣམ་
སྣང་ནི་གཟུགས་ཕུང་རྣམ་པར་དག་པའི་ཆ་ཡིན་པས། རྒྱལ་བ་ཀུན་མཚན་དཔེའི་
གཟུགས་གཅིག་ཏུ་བསྡུས་པ་རྣམ་སྣང་སྟེ་ལྷའི་རྣལ་འབྱོར་སྒོམ་པའི་ཚེ་སངས་རྒྱས་ཐམས་
ཅད་ཀྱི་ཡེ་ཤེས་མཚན་དཔེའི་གཟུགས་གཅིག་ཏུ་ཤར་བར་སྒོམ་པ་ཡིན་པས་ན་རྒྱུད་ཚིག་
འདིར་ལྷའི་རྣལ་འབྱོར་ཁྱད་པར་ཅན་དང་། ལྷན་ཅིག་སྐྱེས་པའི་ཡེ་ཤེས་ཀྱི་རྣལ་འབྱོར་
ཁྱད་པར་ཅན་གྱི་སྒོ་ནས་ལམ་མྱུར་དུ་བགྲོད་པར་བྱེད་ཚུལ་སྟོན་པ་ཡིན་པས་ན་འདིར་རྗེ་
བཙུན་འཇམ་པའི་དབྱངས་ལ་ཚུལ་དེའི་སྒོ་ནས་བསྔགས་སོ། །ཐབས་མཁས་ཀྱིས་མྱུར་
དུ་བགྲོད་པར་བྱ་བའི་སྔགས་ལམ་དེ་ལ་རིམ་པ་གཉིས་ཡོད་ཅིང༌། རིམ་པ་དང་པོ་ནི་
རིམ་པ་གཉིས་པའི་དགེ་རྩ་སྨིན་བྱེད་ཡིན་ལ། རིམ་པ་གཉིས་པ་ལ་ཡན་ལག་དྲུག་ཡོད་
པ་ལས་སོར་སྡུད་དང་བསམ་གཏན་སོགས་བསམ་པར་བྱ་བའི་གནས་བློ་ལྡན་རྣམས་ཀྱི་
ཉམས་ལེན་གྱི་སྙིང་པོ་མཆོག་རྣལ་འབྱོར་པ་སོ་སོ་རང་གི་རང་རིག་པ་གཞན་གྱི་གཡོ་

བར་མི་ནུས་པ་ལྷན་ཅིག་སྐྱེས་པའི་ཡེ་ཤེས་བསྒྲུབ་སྟེ་མྱུར་དུ་འཚང་རྒྱ་བར་བྱེད་པ་ཡིན་
པས་ན་འདི་རྗེ་བཙུན་འཇམ་པའི་དབྱངས་ལ་ཚུལ་དེ་དག་གི་སྒོ་ནས་བསྔགས་སོ། །
གཉིས་པ་སྐུ་དང་ཡེ་ཤེས་ཀྱི་རྣམ་གྲངས་ཀྱི་སྒོ་ནས་བསྟོད་པ་ལ་ལྔ། སྐུ་གསུམ་
གྱི་སྒོ་ནས་བསྟོད་པ། སྐུ་ལྔའི་སྒོ་ནས་བསྟོད་པ། ཡེ་ཤེས་ལྔའི་སྒོ་ནས་བསྟོད་པ། རྒྱལ་
བའི་རིགས་ལྔའི་སྒོ་ནས་བསྟོད་པ། སྤྱན་ལྔའི་སྒོ་ནས་བསྟོད་པའོ། །དང་པོ་ནི། མཆོག་
གི་དང་པོ་སྐུ་གསུམ་འཆང༌། ཞེས་གསུངས། དོན་ནི། རྗེ་བཙུན་འཇམ་པའི་དབྱངས་
ཀྱིས་སྐུ་བརྙེས་ཚུལ་ལ་སྐུ་གཅིག་ཏུ་བྱས་པ་དང༌། སྐུ་གཉིས་སུ་བྱས་པ་དང༌། སྐུ་གསུམ་
དུ་བྱས་པ་དང་། སྐུ་བཞིར་བྱས་པ་དང་། སྐུ་ལྔར་བྱས་པ་ཡོད་དེ། དེས་ན་སྐུ་གཅིག་ཏུ་
བྱས་པ་ནི། སངས་རྒྱས་ཐམས་ཅད་ཆོས་ཀྱི་སྐུར་བཤད་པ་ལྟ་བུ་སྟེ་སྐུ་ལ་རྣམ་གྲངས་མང་
ཡང་ཐམས་ཅད་ཆོས་ཀྱི་སྐུར་འདུའོ། །སྐུ་ལ་གཉིས་སུ་བྱས་པ་ནི་ཆོས་སྐུ་དང་གཟུགས་
སྐུ་གཉིས་སུ་བྱེད་པ་སྟེ། ངོ་བོ་ཉིད་སྐུ་དང་ཡེ་ཤེས་སྐུ་གཉིས་ཆོས་སྐུ་དང་། ལོངས་སྤྲུལ་
གཉིས་གཟུགས་སྐུར་བྱེད་པའོ། །སྐུ་ལ་གསུམ་དུ་བྱེད་པ་ནི་གཞུང་འདིའི་དངོས་བསྟན་
ཏེ་མཆོག་གི་དངོས་གྲུབ་བརྙེས་ནས་དང་པོའི་མགོན་པོ་ལོངས་སྐུ་ཐོབ་པ་ན་སྔར་
བཤད་པ་ལྟར་གྱི་ཆོས་སྐུ་དང་། ལོངས་སྤྱོད་རྫོགས་སྐུ་དང་། སྤྲུལ་སྐུ་གསུམ་དུས་
གཅིག་ཏུ་འཆང་བ་སྟེ་བརྙེས་སོ། །སྐུ་བཞིར་བྱས་པ་ནི་བཤད་ཟིན་ཏོ། །  
གཉིས་པ་སྐུ་ལྔའི་སྒོ་ནས་བསྟོད་པ་ནི། སངས་རྒྱས་སྐུ་ལྔའི་བདག་ཉིད་ཅན། །
ཞེས་གསུངས། དོན་ནི། རྗེ་བཙུན་འཇམ་པའི་དབྱངས་མངོན་པར་རྫོགས་པར་སངས་
རྒྱས་ནས་སྐུ་ལྔའི་བདག་ཉིད་ཅན་དུ་བཞུགས་སོ། །སྐུ་ལྔ་ནི་ངོ་བོ་ཉིད་སྐུ་དང་། ཡེ་
ཤེས་ཆོས་སྐུ། ལོངས་སྤྱོད་རྫོགས་སྐུ། སྤྲུལ་པའི་སྐུ། ལྷན་ཅིག་སྐྱེས་པའི་ཡེ་ཤེས་ཀྱི་
སྐུ་སྟེ་ལྔའོ། །རྒྱུད་འགྲེལ་འགའ་ཞིག་ཏུ་ཆོས་སྐུ་དང༌། ལོངས་སྤྱོད་རྫོགས་པའི་སྐུ་དང་།

སྤྲུལ་པའི་སྐུ་དང་། རྡོ་རྗེ་ལྟ་བུའི་སྐུ་དང༌། མངོན་པར་བྱང་ཆུབ་པའི་སྐུ་སྟེ་ལྔའོ་ཞེས་
བཤད། གཞན་ཡང་སྐུ་ལྔ་ལ་བཤད་ཚུལ་མང་དུ་སྣང་སྟེ་ཞིབ་ཏུ་ཤེས་པར་འདོད་ན་
ལེགས་བཤད་གསེར་ཕྲེང་ལས་ཤེས་པར་བྱའོ། །གསུམ་པ་ཡེ་ཤེས་ལྔའི་སྒོ་ནས་བསྟོད་
པ་ནི། ཁྱབ་བདག་ཡེ་ཤེས་ལྔ་ཡི་བདག །ཅེས་གསུངས། དོན་ནི། རྗེ་བཙུན་འཇམ་
པའི་དབྱངས་ཀྱིས་ཁྱབ་བདག་རྡོ་རྗེ་འཆང་གི་སྐུ་བརྙེས་ནས་ཡེ་ཤེས་ལྔའི་བདག་ཉིད་
ཅན་དུ་བཞུགས་སོ། །ཡེ་ཤེས་ལྔ་ནི། ཆོས་དབྱིངས་ཡེ་ཤེས། མེ་ལོང་ཡེ་ཤེས། སོར་
རྟོག་ཡེ་ཤེས། མཉམ་ཉིད་ཡེ་ཤེས། བྱ་གྲུབ་ཡེ་ཤེས་ཏེ་ལྔའོ། ། དུརྟཤུག
བཞི་པ་རྒྱལ་བ་རིགས་ལྔའི་སྒོ་ནས་བསྟོད་པ་ནི། སངས་རྒྱས་ལྔ་བདག་ཅོད་པན་
ཅན། ཞེས་གསུངས། དོན་ནི། རྗེ་བཙུན་འཇམ་པའི་དབྱངས་མངོན་པར་རྫོགས་པར་
སངས་རྒྱས་ནས་དཀྱིལ་འཁོར་གྱི་འཁོར་ལོར་བཞེངས་ཏེ་སངས་རྒྱས་རིགས་ལྔའི་བདག་
ཉིད་ཅན་ཅོད་པན་དུ་བཞུགས་སོ། །སངས་རྒྱས་རིགས་ལྔ་ནི། རྣམ་པར་སྣང་མཛད་
རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ། མི་སྐྱོད་པ་སྟེ་ལྔའོ། །རྗེ་
བཙུན་འཇམ་པའི་དབྱངས་ཀྱི་དཀྱིལ་འཁོར་གྱི་འཁོར་ལོ་ལ་སངས་རྒྱས་རིགས་ལྔའི་
ཅོད་པན་ཡོད་ཚུལ་ནི། རྗེ་བཙུན་འཇམ་པའི་དབྱངས་ཀྱི་དཀྱིལ་འཁོར་གྱི་འཁོར་ལོར་
བཞེངས་པ་དེ་ལ་དཀྱིལ་འཁོར་བྱེ་བ་བགྲང་བ་ལས་འདས་པ་ཡོད་ཅིང་། དཀྱིལ་
འཁོར་གཅིག་ལ་དཔེར་མཚོན་ན་རྗེ་བཙུན་འཇམ་པའི་དབྱངས་རྡོ་རྗེ་འཇིགས་བྱེད་ཀྱི་
དཀྱིལ་འཁོར་དུ་བཞེངས་པ་དེ་ལ་ལྷ་བཅུ་གསུམ་ཡོད་པ་ལས་ཤར་དང་ཤར་ལྷོ་པ་
རྣམས་ལ་རྣམ་སྣང་གི་ཅོད་པན། ལྷོ་དང་ལྷོ་ནུབ་པ་རྣམས་ལ་རིན་འབྱུང་གི་ཅོད་པན།
ནུབ་དང་ནུབ་བྱང་པ་རྣམས་ལ་འོད་དཔག་མེད་ཀྱི་ཅོད་པན། བྱང་དང་བྱང་ཤར་པ་
རྣམས་ལ་དོན་གྲུབ་ཀྱི་ཅོད་པན། དབུས་ཀྱི་རྡོ་རྗེ་འཇིགས་བྱེད་ལ་མི་བསྐྱོད་པའི་ཅོད་པཎ་

ལྔ་པ་སྤྱན་ལྔའི་སྒོ་ནས་བསྟོད་པ་ནི། སྤྱན་ལྔ་ཆགས་པ་མེད་པ་འཆང་། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་སྤྱན་ལྔ་དང་ལྡན་ཞིང་གང་ལའང་
ཆགས་པ་མེད་པ་དང་འཆང་བ་སྟེ་ལྡན་པའོ། །སྤྱན་ལྔ་ནི། ཤའི་སྤྱན་དང་། ལྷའི་སྤྱན་
དང་། ཡེ་ཤེས་ཀྱི་སྤྱན་དང་། ཆོས་ཀྱི་སྤྱན་དང་། སངས་རྒྱས་ཀྱི་སྤྱན་ཏེ་ལྔའོ། །གསུམ་
པ་སྔགས་ལམ་ཐུན་མོང་མིན་པའི་སྒོ་ནས་བསྟོད་པ་ལ་བརྒྱད། རྗེ་བཙུན་འཇམ་པའི་
དབྱངས་ཀྱི་ཡོན་ཏན་ཐུན་མོང་མིན་པ་དང་སྔགས་ཀྱི་ལམ་སྒྲུབ་པའི་རྟེན་གྱི་སྒོ་ནས་
བསྟོད་པ། སྔགས་ལམ་གྱི་འབྲས་བུ་མཐར་ཐུག་གི་སྒོ་ནས་བསྟོད་པ། སྔགས་ལམ་
སྒོམ་པའི་ལམ་རྟགས་ཀྱི་སྒོ་ནས་བསྟོད་པ། སྦྱོར་བ་ཡན་ལག་དྲུག་གི་སོར་སྡུད་
སྒོམ་པའི་ཚེ་ལུས་གནད་དང་ལྟ་སྟངས་ཇི་ལྟར་བྱ་བ་སོགས་ཀྱི་སྒོ་ནས་བསྟོད་པ། སྦྱོར་
བ་ཡན་ལག་དྲུག་གི་ལམ་མཐར་ཐུག་པའི་སྒོ་ནས་བསྟོད་པ། སྔགས་ཀྱི་ལམ་ཐུན་མོང་
མིན་པ་རླུང་སྔགས་དབྱེར་མི་ཕྱེད་པའི་རྣལ་འབྱོར་གྱི་སྒོ་ནས་བསྟོད་པ། སྦྱོར་བ་ཡན་
ལག་དྲུག་གི་རྗེས་དྲན་གྱི་སྒོ་ནས་བསྟོད་པ། སྦྱོར་བ་ཡན་ལག་དྲུག་གི་འཛིན་པའི་སྒོ་
ནས་བསྟོད་པའོ། ། 
དང་པོ་ནི། སངས་རྒྱས་ཐམས་ཅད་སྐྱེས་པ་པོ། །སངས་རྒྱས་སྲས་པོ་དམ་པའི་
མཆོག །ཅེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་སྔོན་ཐུགས་
བསྐྱེད་པའི་ཚེ་ཕྱོགས་བཅུའི་ཞིང་རབ་འབྱམས་ཐམས་ཅད་རྗེ་བཙུན་ཉིད་ཀྱིས་སངས་
རྒྱས་ཀྱི་ས་ལ་བཞག་པའི་སངས་རྒྱས་ཤ་སྟག་གིས་གང་བ་ཞིག་བསྒྲུབ་པར་ཐུགས་
བསྐྱེད་པ་དང་། བསྐལ་བཟང་གི་སངས་རྒྱས་སྟོང་སོགས་དུས་གསུམ་གྱི་སངས་རྒྱས་
ཕལ་ཆེར་རྗེ་བཙུན་འཇམ་པའི་དབྱངས་ཀྱིས་བཤེས་གཉེན་མཛད་ནས་ཐུགས་བསྐྱེད་པ་

ལམ་ལ་སློབ་པའི་ཚེ་ནའང་རྗེ་བཙུན་ཉིད་ཀྱིས་བཤེས་གཉེན་མཛད་པས་ན་རྗེ་
བཙུན་འཇམ་པའི་དབྱངས་ལ་རྒྱལ་བ་ཀུན་གྱི་ཡབ་གཅིག་ཅེས་བསྔགས་ཤིང༌། རྒྱལ་
བ་ཐམས་ཅད་ཀྱི་བཤེས་གཉེན་དུ་གྱུར་ཀྱང་རྒྱལ་བ་ཐམས་ཅད་ཀྱི་དྲུང་ན་རྒྱལ་སྲས་དམ་
པའི་ཚུལ་བཟུང་སྟེ་འགྲོ་བའི་དོན་མཛད་པས་ན་རྗེ་བཙུན་འཇམ་པའི་དབྱངས་ལ་རྒྱལ་
སྲས་ཐུ་བོ་གཞོན་ནུར་གྱུར་པ་ཞེས་ཞིང་ཀུན་ཏུ་གྲགས་སོ། །ཚིག་རྐང་འདི་གཉིས་ཀྱིས་
སྔགས་ཀྱི་ལམ་ཐུན་མོང་མིན་པ་སྦྱོར་བ་ཡན་ལག་དྲུག་སྒོམ་པའི་རྟེན་ཡང་བཤད་པར་
གསུངས་ཏེ། སྦྱོར་བ་ཡན་ལག་དྲུག་སྒོམ་པའི་རྟེན་ལ་བྱང་ཆུབ་མཆོག་ཏུ་སེམས་བསྐྱེད་
དང༌།
ནས་རྒྱལ་བའི་སྲས་པོར་གྱུར་པ་ཞིག་དང་། དབང་རྣམ་པར་དག་པ་ཐོབ་ནས་དམ་ཚིག་
དང་སྡོམ་པ་ཚུལ་བཞིན་དུ་བསྲུང་ཞིང་ལྷའི་རྣལ་འབྱོར་སྒོམ་པ་ཞིག་དགོས་པར་ཡང་
བསྟན་གསུང་ངོ་། །
གཉིས་པ་སྔགས་ལམ་གྱི་འབྲས་བུ་མཐར་ཐུག་གི་སྒོ་ནས་བསྟོད་པ་ནི། ཤེས་
པས་སྲིད་འབྱུང་སྐྱེ་གནས་མེད། །ཆོས་ལས་འབྱུང་བ་སྲིད་པ་སེལ། །གཅིག་པུ་སྲ་
མཁྲེགས་རྡོ་རྗེའི་བདག །སྐྱེས་མ་ཐག་ཏུ་འགྲོ་བའི་བདག །ཅེས་གསུངས། དོན་ནི།
བྱང་ཆུབ་མཆོག་ཏུ་སེམས་སྐྱེས་ནས་དབང་རྣམ་པར་དག་པ་ཐོབ་སྟེ་དམ་ཚིག་དང་སྡོམ་
པ་ཚུལ་བཞིན་དུ་སྲུང་བ་གཞིར་བཞག་ནས་རིམ་པ་དང་པོའི་རྣལ་འབྱོར་ལ་བསླབས།
དེ་ནས་རིམ་པ་གཉིས་པ་སྦྱོར་བ་ཡན་ལག་དྲུག་བསྒོམས་པས་ལམ་རིམ་གྱིས་རྒྱུད་ལ་
སྐྱེས་ནས་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཐོབ་པ་ན་ཤེས་པ་དེས་སྲིད་པ་ལས་
ངེས་པར་འབྱུང་བ་ཐར་པའི་གོ་འཕང་ཐོབ་སྟེ་སླར་འཁོར་བར་སྐྱེ་བའི་གནས་མེད་པར་
འགྱུར་ཏེ། ཆོས་ཐམས་ཅད་ཀྱི་སྙིང་པོ་སྔགས་ལམ་མཐར་ཐུག་ལས་འབྱུང་བ་ལྷན་སྐྱེས་
ཀྱི་ཡེ་ཤེས་ཆེན་པོ་དེས་སྲིད་པའི་འཆིང་བ་ཐམས་ཅད་སེལ་བར་བྱེད་དོ། །ལྷན་སྐྱེས་ཀྱི་

ཡེ་ཤེས་ཀྱིས་སྲིད་པ་བསལ་བ་སྟེ་སྤངས་པ་དང་དུས་མཉམ་པར་གཅིག་ཏུ་སྲ་ཞིང་
མཁྲེགས་པ་གང་གིས་ཀྱང་གཞོམ་པར་མི་ནུས་པ་རྡོ་རྗེའི་སྐུའི་བདག་ཉིད་འཐོབ་པར་
འགྱུར་རོ། །དེ་འདྲ་བའི་རྡོ་རྗེའི་སྐུར་སྐྱེས་པ་སྟེ་ཟུང་འཇུག་གི་སྐུ་དེ་ཐོབ་མ་ཐག་ཏུ་
འགྲོ་བ་ལྷ་དང་བཅས་པ་ཐམས་ཅད་ཀྱི་མགོན་སྐྱབས་དང་དཔུང་གཉེན་གྱི་བདག་ཉིད་
ཅན་དུ་འགྱུར་རོ། །རྒྱུད་ཚིག་འདི་དག་གིས་ཆོས་རྣམས་ཀྱི་གནས་ལུགས་ཤེས་པས་
སྲིད་མཐའ་སྤོང་བ་དང་། ངེས་དོན་གྱི་སྙིང་རྗེ་ཆེན་པོ་ལྷན་སྐྱེས་ཀྱི་ཡེ་ཤེས་ཀྱི་བཟུང་རྣམ་
ལྷར་ཤར་བས་ཞི་མཐའ་སྤངས་ཏེ་སྲིད་ཞི་གཉིས་ཀའི་མཐའ་ལས་འདས་པའི་ཁྱབ་
བདག་རྡོ་རྗེའི་འཆང་གི་གོ་འཕང་ཐོབ་ཚུལ་བསྟན་པར་གསུང་། འདི་ལ་ཐུན་མོང་བའི་
ལམ་ལ་སྦྱར་བའི་བཤད་པ་དང་ཐུན་མོང་མིན་པ་སྔགས་ལམ་ལ་སྦྱར་ཏེ་སྦྱོར་བ་ཡན་
ལག་དྲུག་ལ་སྦྱར་བ་དང་རིམ་གཉིས་སྤྱི་ལ་སྦྱར་བ་སོགས་བཤད་པ་མང་དུ་སྣང་སྟེ་རྒྱུད་
ཚིག་རེ་རེ་ལའང་དྲང་དོན་དང་ངེས་དོན་མང་དུ་འབྱུང་བར་རྒྱན་བདུན་འགྲོ་བ་ལས་
གསུངས་པ་ལྟར་རོ། །དངོས་ཟིན་ནི་རྗེ་བཙུན་འཇམ་པའི་དབྱངས་ལ་མཆོག་གི་གོ་
འཕང་བརྙེས་པའི་ཚུལ་ལས་བརྩམས་ཏེ་བསྟོད་པའོ། ། ngརི་ཨའེ།ཏ
གསུམ་པ་སྔགས་ལམ་སྒོམ་པའི་ལམ་རྟགས་ཀྱི་སྒོ་ནས་བསྟོད་པ་ནི། ནམ་མཁའ་
ལས་བྱུང་རང་བྱུང་བ། །ཤེས་རབ་ཡེ་ཤེས་མེ་པོ་ཆེ། །འོད་ཆེན་རྣམ་པར་སྣང་བར་
བྱེད། །ཡེ་ཤེས་སྣང་བ་ལམ་མེ་བ། །འགྲོ་བའི་མར་མེ་ཡེ་ཤེས་སྒྲོན། །གཟི་བརྗིད་ཆེན་
པོ་འོད་གསལ་བ། །སྔགས་མཆོག་མངའ་བདག་རིག་སྔགས་རྒྱལ། །གསང་སྔགས་
རྒྱལ་པོ་དོན་ཆེན་བྱེད། །ཅེས་གསུངས། དོན་ནི། སྦྱོར་བ་ཡན་ལག་དྲུག་སྒོམ་པའི་ཚེ་
ལུས་གནད་དང་ལྟ་སྟངས་སོགས་མ་འཕྱུགས་པར་བྱས་ཏེ་བསྒོམས་པ་ལས་དྲོད་རྟགས་
རྣམས་འབྱུང་སྟེ། ཐེག་པར་སོར་སྡུད་སྒོམ་པའི་ཚེ་ཉིན་མཚན་གྱི་རྣལ་འབྱོར་རྣམས་རྒྱུད་

ནས་བཤད་པ་ལྟར་ཚུལ་བཞིན་དུ་བསྒོམས་པ་ལས་ཉིན་རྟགས་དང་མཚན་རྟགས་རྣམས་
རིམ་གྱིས་འབྱུང་སྟེ་ནམ་མཁའ་ལ་མཐོང་སྣང་སྣ་ཚོགས་པ་རང་གི་ངང་གིས་འབྱུང་བ་
ནི། ཤེས་རབ་ཡེ་ཤེས་མེ་པོ་ཆེ། །ཞེས་པ་མེ་འབར་བ་ལྟ་བུའི་སྣང་བ་དང་། འོད་ཆེན་
རྣམ་པར་སྣང་བར་བྱེད་པ་སྟེ་ཡེ་ཤེས་ཀྱི་སྣང་བ་དཀར་ལམ་མེ་བ་ཟླ་བ་ལྟར་སྣང་བ་དང་།
འགྲོ་བའི་མར་མེ་སྟེ་ཉི་མ་ལྟར་སྣང་བ་དང༌། ཡེ་ཤེས་སྒྲོན་མ་སྟེ་སྒྲ་གཅན་ལྟར་སྣང་བ་
དང༌། གཟི་བརྗིད་ཆེན་པོ་འོད་གསལ་བ་སྟེ་གློག་གི་རྣམ་པ་ལྟ་བུར་སྣང་བ་དང་།
རྟགས་དེ་རྣམས་ལས་མཆོག་ཏུ་གྱུར་པ་སྔགས་ཀྱི་མཆོག་སྔགས་ཀྱི་བདག་པོ་རིག་
སྔགས་ཀྱི་རྒྱལ་པོ་ཐིག་ལེ་སྔོན་པོའི་དབུས་སུ་གསང་སྔགས་རྒྱལ་པོ་དོན་ཆེན་བྱེད་པ་
སྟེ་འོད་ཟེར་སྣ་ལྔ་པའི་དབུས་སུ་ཡི་དམ་གྱི་སྐུ་གསལ་བར་སྣང་བ་འཐོབ་པར་འགྱུར་
རོ། །རྒྱུད་ཚིག་འདི་དག་ལམ་ཐུན་མོང་བ་ལ་སྦྱར་བ་དང་། ཐུན་མོང་མིན་པ་ལ་ཡང་
དྲང་དོན་རིམ་པ་དང་ངེས་དོན་རིམ་པ་གཉིས་པ་ལ་སྦྱར་བ་དང་། དེ་ལ་ཡང་ཡན་ལག་
དྲུག་གི་དང་པོ་སོར་སྡུད་ལ་སྦྱར་བ་ནས་དྲུག་པ་ཏིང་ངེ་འཛིན་ལ་སྦྱར་བའི་བར་ངེས་
དོན་གྱི་བཤད་པ་མཐའ་ཡས་པ་ཞིག་སྣང་སྟེ་བློ་གྲོས་ཅན་རྣམས་ཀྱིས་ས་གསུམ་གྱི་
སྒྲོན་མེ་གཅིག་པུ་རིམ་ལྔ་གསལ་བའི་སྒྲོན་མེ་དང་དུས་འཁོར་རྒྱུད་འགྲེལ་རྣམས་ལས་
ཤེས་པར་བྱའོ། ། ལ་ཁོག་ཀྱི་ཆད་ནི་ཆ་ཆོས་སུམ་
བཞི་པ་སྦྱོར་བ་ཡན་ལག་དྲུག་གི་སོར་སྡུད་སྒོམ་པའི་ཚེ་ལུས་གནད་དང་ལྟ་སྟངས་
ཇི་ལྟར་བྱ་བ་སོགས་ཀྱི་སྒོ་ནས་བསྟོད་པ་ནི། གཙུག་ཏོར་ཆེན་པོ་རྨད་བྱུང་གཙུག །ནམ་
མཁའི་བདག་པོ་སྣ་ཚོགས་སྟོན། །ཞེས་གསུངས། དོན་ནི། སྦྱོར་བ་ཡན་ལག་དྲུག་གི་
སོར་སྡུད་སྒོམ་པའི་ཚེ་གནས་དང་དུས་དང་ལུས་གནད་དང་སེམས་གནད་རྣམས་རྒྱུད་
ནས་བཤད་པ་ལྟར་མ་འཕྱུགས་པར་བྱས་ལ་ཉིན་མཚན་གྱི་རྣལ་འབྱོར་སྒོམ་པའི་ཚེ

གཙུག་ཏོར་ཆེན་པོ་རྨད་བྱུང་གཙུག་སྟེ་དབུ་མའི་ཡར་སྣའི་ནང་གི་ནམ་མཁའི་དབུས་སུ་
སེམས་བཟུང་སྟེ་བསྒོམས་པས་ནམ་མཁའི་བདག་པོ་སྣ་ཚོགས་ཏེ་གང་དུ་སྒོམ་པ་
དེའི་ནམ་མཁའ་ལ་དུ་བ་ལ་སོགས་པའི་རྟགས་རྣམས་རིམ་གྱིས་འཆར་བར་འགྱུར་
ཀྱི། ཞེད་འི་ལྷ་ལྔ་པ་སྦྱོར་བ་ཡན་དྲུག་གི་ལམ་མཐར་ཐུག་པའི་སྒོ་ནས་བསྟོད་པ་ནི། སངས་
རྒྱས་ཀུན་བདག་དངོས་པོ་མཆོག །འགྲོ་ཀུན་དགའ་བའི་མིག་དང་ལྡན། །སྣ་ཚོགས་
གཟུགས་ཅན་སྐྱེད་པ་པོ། །མཆོད་ཅིང་བརྗོད་པ་དྲང་སྲོང་ཆེ། །ཞེས་གསུངས། དོན་ནི།
རོ། །
རིམ་པ་དང་པོས་རྒྱུད་སྨིན་པར་བྱས་ནས་རིམ་པ་གཉིས་པ་སྦྱོར་བ་ཡན་ལག་དྲུག་
བསྒོམས་པས་བདེ་ཆེན་ལྷན་ཅིག་སྐྱེས་པའི་ཡེ་ཤེས་ཐོབ་སྟེ་ཡེ་ཤེས་དེ་དང་སྟོང་གཟུགས་
བསྐྱེད་པ་ལས་སངས་རྒྱས་ཀུན་འདུས་པའི་བདག་ཉིད་ཟུང་འཇུག་གི་དངོས་པོ་མཆོག་
འཐོབ་པར་འགྱུར་ལ། དེ་ཐོབ་པ་ནི་ཞིང་ཁམས་བྱེ་བ་ཕྲག་བརྒྱ་མཐོང་ཞིང་འཇིག་རྟེན་
གྱི་ཁམས་མཐའ་ཡས་པ་ན་གནས་པའི་འགྲོ་བ་ཀུན་དགའ་བ་སྟེ་ཚིམས་པར་བྱེད་པའི་
མིག་དང་ལྡན་པར་འགྱུར་རོ། །ཡང་ན་སྦྱོར་བ་ཡན་ལག་དྲུག་གི་ཏིང་ངེ་འཛིན་གྱི་ཡན་
ལག་ཐོབ་པ་ན་མཐོང་ཐོས་དྲན་རེག་ཐམས་ཅད་རྗེས་སུ་འཛིན་པར་ནུས་ཤིང་རྣལ་འབྱོར་
པ་དེའི་སྐུ་མིག་གིས་མཐོང་བ་ཙམ་གྱིས་འགྲོ་བ་ཀུན་དགའ་བའི་དཔལ་དང་ལྡན་པར་
འགྱུར་ལ། རྣལ་འབྱོར་པ་དེས་ཞི་བ་དང་ཁྲོ་བོའི་གཟུགས་སྣ་ཚོགས་པ་བསྐྱེད་ནས་ཞིང་
ཁམས་རབ་འབྱམས་སྤྲུལ་པས་འགེང་བར་བྱེད་ནུས་ཤིང་དེ་འདྲ་བའི་རྣལ་འབྱོར་པ་
དྲང་སྲོང་ཆེན་པོ་དེ་ནི་འགྲོ་བ་ལྷ་དང་བཅས་པ་ཐམས་ཅད་ཀྱིས་མཆོད་ཅིང་བརྗོད་པ་སྟེ་
བཀུར་སྟིར་བྱ་བའི་སྐུ་གནས་སུ་འགྱུར་རོ། །དཔེ་མང་པོར་བརྗོད་པ་ཞེས་འདུག་པ་
འགྲེང་བུ་དང་ན་རོ་ནོར་བ་སྟེ་འདི་ནི་སྔགས་ལམ་མཐོན་པོར་གཤེགས་པའི་བདག་ཉིད་

ཆེན་པོ་དེ་མཆོད་པར་བྱ་བ་དེའི་བརྗོད་པར་བྱ་བའི་གནས་ཡིན་ཞེས་པའོ། །
དྲུག་པ་སྔགས་ལམ་ཐུན་མོང་མིན་པ་རླུང་སྔགས་དབྱེར་མི་ཕྱེད་པའི་རྣལ་འབྱོར་
གྱི་སྒོ་ནས་བསྟོད་པ་ནི། རིགས་གསུམ་འཆང་བ་གསང་སྔགས་འཆང༌། །དམ་ཚིག་
ཆེན་པོ་གསང་སྔགས་འཛིན། །ཞེས་གསུངས། དོན་ནི། རིགས་གསུམ་འཆང་བ་གསང་
སྔགས་འཆང༌། །ཞེས་པ་སྐུ་གསུང་ཐུགས་ཀྱི་རིགས་གསུམ་གྱི་ལྷའི་རྣལ་འབྱོར་ལ་
གནས་པའི་སྒོ་ནས་རླུང་སྔགས་དབྱེར་མི་ཕྱེད་པའི་རྡོ་རྗེའི་བཟླས་པ་བྱ་བའི་འདིར་མི་ཟད་
པའི་དམ་ཚིག་ཆེན་པོ་ཡིན་ཞིང་གསང་སྔགས་ཐམས་ཅད་ཀྱི་སྙིང་པོ་འཛིན་པ་ཡིན་
ནོ། །རོ་རྐྱང་གི་རྒྱུ་བ་བཀག་ནས་དབུ་མར་རླུང་གི་རྡོར་བཟླས་བྱེད་པ་ནི་ཚེ་གཅིག་ཉིད་
ལ་འཚང་རྒྱ་བའི་ཐབས་མཁས་ཀྱི་མན་ངག་མཐར་ཐུག་ཏུ་གསུངས་སོ། །འདི་ལ་སྲོག་
རྩོལ་ཞེས་བརྗོད་པ་ནི། སྐད་དོད་ཀྱི་སྟེང་ནས་སྲོག་འགོག་པའི་ཡན་ལག་ཞེས་བྱ་བར་
འགྱུར་ཏེ་འདིར་སྲོག་ནི་རླུང་ཡིན་པས་རོ་རྐྱང་ལ་རླུང་རྒྱུ་བ་བཀག་ནས་རླུང་དབུ་མར་
སྡུད་བྱེད་ཡིན་པས་ན་དེ་ལྟར་དུ་བརྗོད་དོ། །
བདུན་པ་སྦྱོར་བ་ཡན་ལག་དྲུག་གི་རྗེས་དྲན་གྱི་སྒོ་ནས་བསྟོད་པ་ནི། གཙོ་བོ་
དཀོན་མཆོག་གསུམ་འཛིན་པ། །ཐེག་པ་མཆོག་གསུམ་སྟོན་པ་པོ། །ཞེས་གསུངས།
དོན་ནི། སྦྱོར་བ་ཡན་ལག་དྲུག་བསྒོམས་པས་གཙོ་བོ་དཀོན་མཆོག་གསུམ་འཛིན་པ་
ཞེས་པ་ལམ་གྱི་གཙོ་བོ་བསྐལ་མང་སྟོང་དུ་རྙེད་པར་དཀའ་བ་ལྟེ་བའི་དྷཱ་ཏཱིའི་ནང་དུ་ཐིག་
ལེ་དཀར་དམར་དང་སེམས་གསུམ་ལྷན་ཅིག་ཏུ་འདུས་པ་ལས་ལྷན་སྐྱེས་ཀྱི་ཡེ་ཤེས་
ཐོབ་ཅིང་སྟོང་གཟུགས་གྲུབ་སྟེ་ཐེག་པའི་མཆོག་མཐར་ཐུག་པ་གསུམ་སྟོན་པ་པོ་སྟེ་མི་
འགྱུར་བའི་བདེ་བ་དང་སྟོང་གཟུགས་སྦྱོར་བ་ལས་ལྷན་སྐྱེས་ཀྱི་ཡེ་ཤེས་སྟོང་པ་ཉིད་ལ་རྩེ་
གཅིག་ཏུ་ཞུགས་པ་ཐོབ་ནས་མྱུར་དུ་འཚང་རྒྱ་བར་འགྱུར་རོ། །བརྒྱད་པ་སྦྱོར་བ་ཡན་

ལག་དྲུག་གི་འཛིན་པའི་སྒོ་ནས་བསྟོད་པ་ནི། དོན་ཡོད་ཞགས་པ་རྣམ་པར་རྒྱལ། །
འཛིན་པ་ཆེན་པོ་རྡོ་རྗེ་ཞགས། །རྡོ་རྗེ་ལྕགས་ཀྱུ་ཞགས་པ་ཆེ། །ཞེས་གསུངས། དོན་ནི།
དཀྱིལ་འཁོར་གྱི་འཁོར་ལོ་སྒོམ་པའི་ཚེ་ལྕགས་ཀྱུ་དང༌། ཞགས་པ་དང་། ལྕགས་སྒྲོག་
དང༌། དྲིལ་བུ་འཛིན་པའི་སྒོ་བ་བཞིས་དམ་ཚིག་པ་ལ་ཡེ་ཤེས་པ་རྣམས་བཅུག་སྟེ་དེ་
ལས་མི་འདའ་བར་བྱེད་པ་ལྟར་རྡོ་རྗེའི་ལུས་ལ་གནད་དུ་བསྣུན་པ་ལས་འབྱུང་བཞིའི་
རླུང་རྣམས་དྷཱུ་ཏཱིའི་ལྟེ་བར་བསྡུས་ཏེ་ཐིམ་པ་ལས་མི་འགྱུར་བའི་བདེ་བ་དང་སྟོང་
གཟུགས་དབྱེར་མེད་པའི་རྣལ་འབྱོར་ཐོབ་སྟེ་ཚེ་གཅིག་ཉིད་ལ་འཚང་རྒྱ་བའི་ལམ་གྱི་ནུས་
པ་འཐོབ་པར་འགྱུར་རོ། །སངས་རྒྱས་རྣམ་པར་སྣང་མཛད་ཆེ། །ཞེས་པ་ནས། རྡོ་རྗེ་
ལྕགས་ཀྱུ་ཞགས་པ་ཆེ། །ཞེས་པའི་བར་གྱི་རྒྱུད་ཚིག་འདི་དག་ལ་དྲང་ངེས་ཀྱི་བཤད་
པ་མང་དུ་སྣང་ཞིང་ལྷག་པར་སྦྱོར་བ་ཡན་ལག་དྲུག་གི་གནད་རྣམས་སྟོན་པ་ལ་ཤིན་ཏུ་
བསྔགས་པ་དུས་ཀྱི་འཁོར་ལོའི་རྒྱུད་ཀྱི་དགོངས་པ་སེམས་འགྲེལ་སྐོར་གསུམ་ལས་ཇི་
ལྟར་བཤད་པ་ལྟར་མཚན་ཡང་དག་པར་བརྗོད་པའི་རྒྱུད་འདི་སྤྱིར་རྒྱུད་སྡེ་མཐའ་དག་
གི་རྩ་བ་དང་། ལྷག་པར་དུས་ཀྱི་འཁོར་ལོའི་རྒྱུད་རྣམས་ཀྱི་རྩ་བར་གསུངས་པ་ལྟར་
འདིར་སྦྱོར་བ་ཡན་ལག་དྲུག་མིང་ཙམ་ཞིག་བྲིས་པ་ཡིན་གྱི་ཞིབ་པར་རྒྱུད་འགྲེལ་ཆེན་
མོ་རྣམས་ལས་ཤེས་པར་བྱའོ། །
 འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་
སྒྲ་དབྱངས་ལས། ལེའུ་དྲུག་པ་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ཀྱི་ལེའུའི་
བཤད་པའོ།། །། 

ལེའུ་བདུན་པའི་རྣམ་བཤད།
གཉིས་པ་རྗེ་བཙུན་འཇམ་པའི་དབྱངས་ལ་མེ་ལོང་ཡེ་ཤེས་ཀྱི་སྒོ་ནས་བསྟོད་པ་
ལ་ལྔ། སྐུ་དྲག་པོའི་རྣམ་འགྱུར་གྱི་སྒོ་ནས་བསྟོད་པ། གསུང་དྲག་པོའི་རྣམ་འགྱུར་གྱི་སྒོ་
ནས་བསྟོད་པ། དྲག་པོའི་འཕྲིན་ལས་མཛད་པའི་ཚེ་ཐུགས་ཀྱི་རྣམ་འགྱུར་ཇི་ལྟར་ཡོད་
པའི་སྒོ་ནས་བསྟོད་པ། དྲག་པོའི་འཕྲིན་ལས་ཀྱི་སྒོ་ནས་བསྟོད་པ། དྲག་པོའི་ཡོན་ཏན་
གྱི་སྒོ་ནས་བསྟོད་པའོ། །
དང་པོ་ནི། རྡོ་རྗེ་འཇིགས་བྱེད་འཇིགས་པར་བྱེད། །ཁྲོ་བོའི་རྒྱལ་པོ་གདོང་དྲུག་
འཇིགས། །མིག་དྲུག་ལག་དྲུག་སྟོབས་དང་ལྡན། །ཀེང་རུས་མཆེ་བ་གཙིགས་པ་
པོ། །ཧ་ལ་ཧ་ལ་གདོང་བརྒྱ་པ། །གཤིན་རྗེའི་གཤེད་པོ་བགེགས་ཀྱི་རྒྱལ། །རྡོ་རྗེ་
ཤུགས་ཆེན་འཇིགས་བྱེད་པ། །རྡོ་རྗེ་དྲག་པོ་རྡོ་རྗེའི་སྙིང་། །སྒྱུ་འཕྲུལ་རྡོ་རྗེ་གསུས་པོ་
ཆེ། །རྡོ་རྗེ་ལས་སྐྱེས་རྡོ་རྗེའི་བདག །རྡོ་རྗེ་སྙིང་པོ་མཁའ་འདྲ་བ། །མི་གཡོ་རལ་པ་
གཅིག་གིས་བསྐྱིངས། །གླང་ཆེན་ཀོ་རློན་གོས་སུ་གྱོན། །ཞེས་གསུངས། དོན་ནི། རྗེ་
བཙུན་འཇམ་དཔལ་དབྱངས་ཀྱིས་སེམས་ཅན་རྣམས་འཁོར་བར་སྡུག་བསྔལ་བ་ཐུགས་
ཀྱིས་མ་བཟོད་ནས་སེམས་ཅན་རྣམས་འཁོར་བ་ལས་ཐར་པ་ལ་གེགས་བྱེད་པའི་བདུད་
རིགས་ཀྱི་ལྷ་རྣམས་དང་། ཆོས་བྱེད་རྣམས་ལ་ལྷག་པར་འཚེ་བའི་གཤིན་རྗེ་དང་མ་མོ་ལ་
སོགས་པ་འབྱུང་པོ་གདུག་པ་ཅན་རྣམས་འདུལ་བའི་ཕྱིར་ཁྲོ་བོའི་དབང་པོ་རྡོ་རྗེ་འཇིགས་
བྱེད་ཆེན་པོའི་སྐུར་བཞེངས་ཏེ་སྲིད་པ་གསུམ་ན་འཇིགས་པ་མཐའ་དག་འཇིགས་པར་
བྱེད་པ། ཁམས་གསུམ་པོ་ཐམས་ཅད་སྐད་ཅིག་ཉིད་ལ་ཞལ་དུ་བསྟབས་ནས་ཟ་བར་ནུས་

པའི་རྔམ་སྟབས་ཅན། སྲིད་གསུམ་ཐམས་ཅད་མེའི་འོད་ཀྱིས་འགེང་བར་མཛད་པ།
གང་གི་སྐུ་མཐོང་ན་ཁྲོ་བོ་གཞན་ཐམས་ཅད་ཀྱི་ལག་ཆ་དུས་གཅིག་ཏུ་འཆོར་བར་རྒྱུད་
ལས་གསུངས་ན་འཇིག་རྟེན་གྱི་གདུག་པ་ཅན་རྣམས་འཇིགས་ཤིང་སྐྲག་པར་འགྱུར་པ་
ལྟ་ཅི་སྨོས། དེ་འདྲ་བའི་ཁྲོ་བོའི་དབང་པོའི་སྐུར་བཞེངས་ནས་གདུག་པ་ཅན་རྣམས་འདུལ་
ཞིང་སྐལ་བ་དང་ལྡན་པ་རྣམས་རྗེས་སུ་བཟུང་ནས་མྱུར་བ་མྱུར་བར་སངས་རྒྱས་ཀྱི་སར་
འཁྲིད་པར་མཛད་དོ། །དཔལ་རྡོ་རྗེ་འཇིགས་བྱེད་ཆེན་པོ་ནི་འཇམ་དཔལ་གྱི་རྒྱུད་རྒྱས་
པའི་དུམ་བུ་རྟོག་པ་བདུན་པ་ལས་གསུངས་ཤིང་། དེ་ལ་རྡོ་རྗེ་འཇིགས་བྱེད་དཔའ་བོ་
གཅིག་པ་དང་། བཅུ་གསུམ་མ་དང༌། རོ་ལངས་བརྒྱད་སྐོར་དང༌། ཞེ་དགུ་མ་སོགས་
དཀྱིལ་འཁོར་གྱི་འཁོར་ལོའི་སྒྲུབ་ཐབས་མང་དུ་གསུངས་སོ། །ཡང་རྗེ་བཙུན་འཇམ་
པའི་དབྱངས་ཀྱིས་ཁྲོ་བོའི་རྒྱལ་པོ་གདོང་དག་གི་སྐུར་བཞེངས་ནས་འཇིགས་པ་མཐའ་
དག་ལ་འཇིགས་པར་མཛད་དེ། འདི་ནི་གདོང་དྲུག་གི་རྒྱུད་ལས་རྒྱ་ཆེར་གསུངས་ཤིང་།
ཁྲོ་བོ་འདི་ལ་གདོང་དྲུག །གདོང་རེ་རེ་ལ་སྤྱན་གསུམ་གསུམ་ཡོད་ཀྱང་། དཔྲལ་བའི་
དབུས་ན་ཡེ་ཤེས་ཀྱི་སྤྱན་མེ་ལྟར་འབར་བ་རེ་རེ་ཡོད་པས་མིག་དྲུག་པ་ཞེས་བརྗོད་ཅིང༌།
ལག་པ་སྟེ་ཕྱག་དྲུག་ཡོད་པ་སྟོབས་དང་ལྡན་པ་ཀེང་རུས་ཀྱིས་བརྒྱན་པ། མཆེ་བ་
གཙིགས་པ་སྐུ་ལས་མེ་འབར་བ་སོགས་དྲག་པོའི་རྣམ་འགྱུར་ཐམས་ཅད་དང་ལྡན་པའི་
སྐུར་བཞེངས་ནས་གདུག་པ་ཅན་རྣམས་འདུལ་ཞིང་སྐལ་པ་དང་ལྡན་པ་རྣམས་རྗེས་སུ་
གཟུང་བར་མཛད་དོ། །ཡང་རྗེ་བཙུན་འཇམ་པའི་དབྱངས་ཁྲོ་བོའི་དབང་པོ་ཧ་ལ་ཧ་ལ་
ཞེས་བྱ་བ་གདོང་བརྒྱ་ཡོད་པའི་སྐུར་བཞེངས་ནས་གདུག་པ་ཅན་རྣམས་འདུལ་ཞིང་
ཡང་རྗེ་བཙུན་འཇམ་པའི་དབྱངས་ཁྲོ་བོའི་དབང་པོ་གཤིན་རྗེའི་གཤེད་དམར་

པོའི་སྐུར་བཞེངས་ནས་བགེགས་དང་ལོག་འདྲེན་ཐམས་ཅད་འདུལ་བར་མཛད་པས་
ན་ཁྲོ་བོ་འདི་ལ་བགེགས་ཀྱི་རྒྱལ་པོ་ཞེས་བརྗོད་དོ། །འདི་ནི་གཤེད་དམར་གྱི་རྒྱུད་
ལས་མངོན་རྟོགས་དང་སྒྲུབ་ཐབས་རིམ་པ་དང་པོ་དང་རིམ་པ་གཉིས་པ་རྣལ་འབྱོར་
བཞིའི་མན་ངག་རྣམས་ཆེས་རྒྱས་པར་གསུངས་སོ། །ཡང་རྗེ་བཙུན་འཇམ་པའི་དབྱངས་
ཁྲོ་བོའི་དབང་པོ་རྡོ་རྗེ་ཤུགས་ཞེས་བྱ་བའི་སྐུར་བཞེངས་ནས་བདུད་དང་འབྱུང་པོ་ཐམས་
ཅད་འཇིགས་པར་མཛད་དོ། ཁྲོ་བོའི་དབང་པོ་འདི་ནི་དུས་འཁོར་གྱི་རྒྱུད་ལས་འཁོར་
སྲིང་མོ་དྲུག་ཅུ་དང་བཅས་པ་ཞིབ་པར་གསུངས་སོ། །
ཡང་རྗེ་བཙུན་འཇམ་པའི་དབྱངས་རྡོ་རྗེ་དྲག་པོ་ཞེས་བྱ་བ་དང་། རྡོ་རྗེ་སྙིང་པོ་ཞེས་
བྱ་བ་དང༌། སྒྱུ་འཕྲུལ་རྡོ་རྗེ་ཞེས་བྱ་བ་དང༌། རྡོ་རྗེ་གསུས་པོ་ཆེ་ཞེས་བྱ་བ་སོགས་
ཁྲོ་བོའི་དབང་པོ་སྣ་ཚོགས་པའི་སྐུར་བཞེངས་ཏེ་སེམས་ཅན་གྱི་དོན་མཛད་དོ། །
རྒྱུད་འདི་ལས་རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་ཁྲོ་བོའི་དབང་པོ་ལྔ་བཅུ་
ཙམ་བཤད་ཅེས་སྔོན་གྱི་དམ་པ་རྣམས་གསུང་ངོ༌། །ཁྲོ་བོའི་དབང་པོ་དེ་དག་ཐམས་
ཅད་ཀྱང་ངེས་དོན་གྱི་རྡོ་རྗེ་བདེ་སྟོང་གཉིས་སུ་མེད་པའི་ཡེ་ཤེས་ལས་སྐྱེས་པ་ཡེ་ཤེས་
ཀྱི་རྡོ་རྗེ་དེའི་བདག་ཉིད་རྡོ་རྗེ་སྙིང་པོ་ཅན་ནམ་མཁའ་དང་འདྲ་བར་ཆོས་ཀྱི་དབྱིངས་
རྣམ་པར་དག་པའི་ངང་ལས་མི་གཡོ་བཞིན་དུ་སྐུའི་རྣམ་འགྱུར་འཇིགས་འཇིགས་ལྟར་
བསྟན་ཏེ་དབུའི་རལ་པ་སྤུ་ཉག་མ་གཅིག་ཀྱང་འཐུར་དུ་མི་འཕྱང་བར་གཅིག་ཏུ་གྱེན་
དུ་བརྫེས་པ་ཚངས་པའི་འཇིག་རྟེན་མན་ཆད་སྲེག་པར་བྱེད་པ་ལྟར་དུ་མེ་འོད་རབ་ཏུ་
འབར་བས་བསྒྱིངས་ཤིང་མཛེས་པ་གཏི་མུག་དང་བྲལ་བ་མཚོན་ཕྱིར་གླང་པོ་ཆེའི་ཀོ་
བ་རློན་པ་ཁྲག་འཛགས་བཞིན་དུ་གོས་སུ་གྱོན་པ་སོགས་དྲག་པོའི་རྣམ་འགྱུར་སྟོན་
པར་མཛད་དོ། ། 

གཉིས་པ་གསུང་དྲག་པོའི་རྣམ་འགྱུར་གྱི་སྒོ་ནས་བསྟོད་པ་ནི། གྲགས་ཆེན་ཧ་ཧ་
ཞེས་སྒྲོག་པ། །ཧི་ཧི་ཞེས་སྒྲོག་འཇིགས་པར་བྱེད། །གད་མོ་ཆེན་པོ་གད་རྒྱངས་
ཅན། །རྡོ་རྗེ་གད་མོ་ཆེར་སྒྲོག་པ། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་ཁྲོ་བོའི་དབང་པོའི་སྐུར་བཞེངས་པ་དེ་དག་གིས་གྲགས་ཆེན་ནམ་དྲག་
པོའི་སྒྲ་སྐད་ཆེན་པོ་ཧ་ཧ་ཞེས་སྒྲོག་པ་དང་ཧི་ཧི་ཞེས་སྒྲོག་པས་གདུག་པ་ཅན་མཐའ་དག་
འཇིགས་པར་བྱེད་དོ། །དྲག་པོའི་སྒྲ་དབྱངས་ཧ་ཧ་ཞེས་པ་སོགས་གད་མོ་ཆེན་པོ་དེ་
དག་ལ་དཔའ་བོའི་གད་རྒྱངས་ཞེས་བརྗོད་པས་ཁྲོ་བོ་ཆེན་པོ་དཔའ་བོའི་གད་རྒྱངས་
ཆེན་པོ་ཅན་ཞེས་བསྔགས་སོ། །དེ་ལྟར་རྡོ་རྗེའི་གད་མོ་ཆེར་སྒྲོག་པ་དེ་དག་གིས་སྲིད་
གསུམ་ཐམས་ཅད་འདར་བར་བྱེད་ཅིང༌། བདུད་རིགས་ཀྱི་འབྱུང་པོ་རྣམས་ནི་གད་
རྒྱངས་ཆེན་པོ་དག་ཐོས་པ་ཙམ་གྱིས་སྙིང་གས་ཏེ་སེམས་འོད་གསལ་དུ་འཇུག་པར་བྱེད་
དོ། །གད་རྒྱངས་འདི་ལ་བརྒྱད་གསུངས་ཏེ། བསྡིགས་པའི་གད་མོ་ཧ་ཧ་ཞེས་པ་དང་།
དགྱེས་པའི་གད་མོ་ཧེ་ཧེ་ཞེས་པ་དང༌། སྒེག་པའི་གད་མོ་ཧི་ཧི་ཞེས་པ་དང༌། ཟིལ་གྱིས་
མནོན་པའི་གད་མོ་ཧོ་ཧོ་ཞེས་པ་བརྒྱད་དོ། །དེ་དག་ལ་བཞད་པ་བརྒྱད་ཅེས་ཀྱང་
བརྗོད་དོ། །
གསུམ་པ་དྲག་པོའི་འཕྲིན་ལས་མཛད་པའི་ཚེ་ཐུགས་ཀྱི་རྣམ་པ་ཇི་ལྟར་ཡོད་
པའི་སྒོ་ནས་བསྟོད་པ་ནི། རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་རྒྱལ་པོ་བདེ་བ་
ཆེ། །རྡོ་རྗེ་དྲག་པོ་དགའ་བ་ཆེ། །རྡོ་རྗེ་ཧཱུྃ་སྟེ་ཧཱུྃ་ཞེས་སྒྲོག །ཞེས་གསུངས། དོན་ནི། རྗེ་
བཙུན་འཇམ་པའི་དབྱངས་ཀྱིས་གདུལ་བྱའི་དོན་དུ་ཁྲོ་བོའི་སྐུར་བཞེངས་ཏེ་འཇིགས་
ཤིང་ཤིན་ཏུ་འཇིགས་པ་ལྟར་སྟོན་པར་མཛད་ཀྱང་ཐུགས་ནི་ཆོས་ཀྱི་དབྱིངས་དང་བྱང་
ཆུབ་ཀྱི་སེམས་ལས་སྐད་ཅིག་ཀྱང་གཡོ་བ་མེད་པར་ངེས་དོན་གྱི་རྡོ་རྗེ་འོད་གསལ་

མངོན་པར་བྱང་ཆུབ་པ་ཉིད་ཐུགས་ལ་གནས་པས་ན་སེམས་དཔའ་དང་། མཁའ་ཁྱབ་ཀྱི་
སེམས་ཅན་རྣམས་ཀྱི་དོན་ཁོ་ན་སེམས་པས་ན་སེམས་དཔའ་ཆེན་པོ་ཞེས་བསྔགས་
སོ། །ཡང་ཐུགས་བདེ་སྟོང་གཉིས་སུ་མེད་པའི་ཡེ་ཤེས་ཀྱི་ངང་དུ་གནས་ཤིང་ཡེ་ཤེས་
དེ་ནི་ངེས་དོན་གྱི་རྡོ་རྗེ་ཡིན་པས་རྡོ་རྗེ་རྒྱལ་པོ་ཞེས་བསྔགས་ཤིང་བདེ་བ་ཆེན་པོ་ཞེས་
ཀྱང་བསྔགས་སོ། །ངེས་དོན་གྱི་རྡོ་རྗེ་ལྷན་སྐྱེས་ཀྱི་ཡེ་ཤེས་ལས་གཡོ་བ་མེད་བཞིན་དུ་
དྲག་པོའི་སྐུར་བསྟན་པས་ན་རྡོ་རྗེ་དྲག་པོ་དང་། སྐལ་པ་དང་ལྡན་པ་མཐའ་དག་མགུ་བར་
བྱེད་ཅིང་ཐུགས་དགའ་བ་ཆེན་པོ་ལས་གཡོ་བ་མེད་པས་ན་དགའ་བ་ཆེན་པོ་ཞེས་ཀྱང་
བསྔགས་སོ། །དགའ་ཆེན་ཞེས་པ་རྡོ་རྗེ་འཆང་གི་མཚན་གྱི་རྣམ་གྲངས་ཡིན་པས་ན་
རྗེ་བཙུན་འཇམ་པའི་དབྱངས་ལ་དེའི་སྒོ་ནས་བསྟོད་པའོ། །དེ་ལྟར་ཐུགས་འོད་གསལ་
ལས་གཡོ་བ་མེད་བཞིན་དུ་ཧཱུཾ་ཞེས་རྡོ་རྗེའི་སྒྲ་སྒྲོག་པར་མཛད་དོ། །ཡང་ན་རྡོ་རྗེ་ཧཱུཾ་
མཛད་ཅེས་ལྷའི་སྐུར་བྱས་ཏེ་རྗེ་བཙུན་འཇམ་པའི་དབྱངས་ལ་དེའི་སྒོ་ནས་བསྟོད་
པའོ། །
བཞི་པ་དྲག་པོའི་འཕྲིན་ལས་ཀྱི་སྒོ་ནས་བསྟོད་པ་ནི། མཚོན་དུ་རྡོ་རྗེ་མདའ་
ཐོགས་པ། །རྡོ་རྗེ་རལ་གྲིས་མ་ལུས་གཅོད། །རྡོ་རྗེ་ཀུན་འཆང་རྡོ་རྗེ་ཅན། །རྡོ་རྗེ་
གཅིག་པུ་གཡུལ་སེལ་བ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱི་
རྣམ་འཕྲུལ་རྡོ་རྗེ་འཇིགས་བྱེད་སོགས་ངོ་བོའི་དབང་པོ་དེ་དག་གིས་རྡོ་རྗེ་དང་རལ་
གྲི་དང་མདའ་ལ་སོགས་པའི་མཚོན་ཆ་སྣ་ཚོགས་པ་ཐོགས་ཏེ་དེ་ལ་དྲང་དོན་དང་ངེས་
དོན་གཉིས་ལས་དྲང་དོན་གྱི་མཚོན་ཆ་དེ་དག་གིས་འབྱུང་པོ་གདུག་པ་ཅན་རྣམས་འདུལ་
བར་བྱེད་ལ། ངེས་དོན་གྱི་མཚོན་ཆ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རལ་གྲི་ལ་
སོགས་པས་ཉོན་མོངས་པ་བག་ཆགས་དང་བཅས་པ་འཇོམས་པར་བྱེད་དོ། །དེའི་

ཕྱིར་རྗེ་བཙུན་འཇམ་པའི་དབྱངས་ཁྲོ་བོའི་སྐུར་བཞེངས་པ་ལ་མཚོན་ཆ་དེ་དང་དེ་དག་
འཛིན་པ་ཞེས་བསྔགས་སོ། །  
དེ་བཞིན་དུ་རྡོ་རྗེ་ལ་ཡང་དྲང་དོན་དང་ངེས་དོན་གཉིས་ལས། དྲང་དོན་གྱི་རྡོ་རྗེ་
ནི་རྡོ་རྗེ་ཕ་ལམ་ལས་གྲུབ་པའི་རྡོ་རྗེ་རྩེ་ལྔ་པ་ལ་སོགས་པ་ཕྱག་མཚན་དུ་འཛིན་པ་དང་།
ངེས་དོན་ནི་ཡེ་ཤེས་ལྔའི་རང་བཞིན་ཅན་གྱི་བདེ་ཆེན་ཡེ་ཤེས་ཐུགས་ལ་འབྲལ་མེད་དུ་
འཆང་པས་ན་རྗེ་བཙུན་འཇམ་པའི་དབྱངས་ལ་རྡོ་རྗེ་འཆང་ཞེས་དང་རྡོ་རྗེ་ཅན་ཞེས་
བསྔགས་སོ། །མདོར་ན་ཕྱི་ནང་གི་བགེགས་ཐམས་ཅད་འཇོམས་པ་དང་ཕྱི་ནང་གི་གཡུལ་
ངོ་ཐམས་ཅད་སེལ་བར་བྱེད་པ་པོ་ནི་ངེས་དོན་གྱི་རྡོ་རྗེ་དོན་དམ་པའི་བྱང་ཆུབ་ཀྱི་
སེམས་གཅིག་པུ་ཡིན་པས་ན་རྗེ་བཙུན་འཇམ་པའི་དབྱངས་ལ། རྡོ་རྗེ་གཅིག་པུ་
གཡུལ་སེལ་བ། །ཞེས་བསྔགས་སོ། ། 
ལྔ་པ་དྲག་པོའི་ཡོན་ཏན་གྱི་སྒོ་ནས་བསྟོད་པ་ལ་གཉིས། སྐུའི་ཡོན་ཏན་གྱི་སྒོ་
ནས་བསྟོད་པ་དང༌། གསུང་གི་ཡོན་ཏན་གྱི་སྒོ་ནས་བསྟོད་པའོ། །དང་པོ་ནི། རྡོ་རྗེ་
འབར་བ་མིག་མི་བཟང་། །སྐྲ་ཡང་རྡོ་རྗེ་འབར་བ་སྟེ། །རྡོ་རྗེ་འབེབས་པ་འབེབས་པ་
ཆེ། །མིག་བརྒྱ་བ་ནི་རྡོ་རྗེའི་མིག །ལུས་ནི་རྡོ་རྗེའི་བ་སྤུ་ཅན། །རྡོ་རྗེའི་སྤུ་ནི་གཅིག་
པུའི་ལུས། །སེན་མོ་སྐྱེས་པ་རྡོ་རྗེའི་རྩེ། །རྡོ་རྗེ་སྙིང་པོ་པགས་པ་མཁྲེགས། །རྡོ་རྗེ་
ཕྲེང་ཐོགས་དཔལ་དང་ལྡན། །རྡོ་རྗེ་རྒྱན་གྱིས་བརྒྱན་པ་སྟེ། །ཞེས་གསུངས། དོན་ནི།
ཚིག་རྐང་དང་པོ་འདི་ལ་རྡོ་རྗེ་འབར་བ་མིག་མི་བཟད། །ཅེས་པ་དང་། རྡོ་རྗེ་འབར་བ་
མིག་མི་བཟང་། །ཞེས་པ་གཉིས་འབྱུང་སྟེ། དང་པོ་ལྟར་ན་རྗེ་བཙུན་འཇམ་པའི་
དབྱངས་ཁྲོ་བོའི་དབང་པོའི་སྐུར་བཞེངས་པའི་སྤྱན་རྡོ་རྗེའི་མེ་འོད་འབར་བ་དེའི་འོད་
ཀྱིས་ཞིང་ཁམས་མཐའ་ཡས་པ་སྣང་བར་བྱེད་པས་མི་བཟད་པ་དང་། ངེས་དོན་ལ་ཁྲོ་

བོའི་དབང་པོ་དེའི་སྤྱན་གྱིས་ཤེས་བྱ་མཐའ་དག་གཟིགས་པས་མི་བཟད་པ་ཞེས་
བྱའོ།།འགྱུར་གཉིས་པ་ལྟར་ན་ཁྲོ་བོའི་དབང་པོ་དེའི་སྤྱན་རྡོ་རྗེའི་མེ་འོད་འབར་བ་
གློག་འཁྱུག་པ་ལྟ་བུས་གདུག་པ་ཅན་རྣམས་སྲེག་པར་བྱེད་པས་མིག་མི་བཟད་པ་དང་།
ངེས་དོན་ལ་དེའི་སྤྱན་གྱི་ཉོན་མོངས་པ་བག་ཆགས་དང་བཅས་པ་སྲེག་པར་བྱེད་པས་
མིག་མི་བཟང་ཞེས་བརྗོད་དོ། །སྐྲ་ཡང་རྡོ་རྗེ་འབར་བ་སྟེ། །ཞེས་པ་ནི་ཡང་ཞེས་པའི་ཚིག་
གི་ནུས་པས་ཁྲོ་བོའི་དབང་པོ་དེའི་སྐྲ་རྡོ་རྗེའི་མེ་འོད་འབར་བ་དེས་སྡིགས་པ་ཅན་རྣམས་
བསྲེགས་པ་དང་། ངེས་དོན་ལ་ཉོན་མོངས་བག་ཆགས་དང་བཅས་པ་བསྲེགས་པ་
དང༌། མིག་གི་བྱ་བ་བྱས་ཏེ་ཡུལ་ཐམས་ཅད་གཟིགས་པ་སྟེ་འདི་ནི་སངས་རྒྱས་ཀྱི་
ཡོན་ཏན་ཐུན་མོང་མ་ཡིན་པ་སྟེ་སངས་རྒྱས་པ་ན་སྐུ་དང་ཐུགས་ངོ་བོ་གཅིག་ཏུ་སོང་སྟེ་
སྐུའི་ཆ་ཤས་རེ་རེས་ཀྱང་ཡུལ་རྣམས་ལ་ལྟ་བ་དང་གདུལ་བྱ་ལ་ཆོས་སྟོན་པ་སོགས་དབང་
པོ་དྲུག་གི་བྱ་བ་ཐམས་ཅད་བྱེད་ནུས་པ་ཞིག་འབྱུང་སྟེ། ཐུབ་པའི་དབང་པོའི་སྐུའི་
གཙུག་ཏོར་ལས་འཕགས་མོ་གདུགས་དཀར་མོའི་གཟུངས་གསུངས་པ་ལྟ་བུའོ། །རྡོ་རྗེ་
འབེབས་པ་འབེབས་པ་ཆེ། །ཞེས་པ་དྲང་དོན་ལ་ཁྲོ་བོའི་སྐུ་ལས་རྡོ་རྗེའི་མེ་འོད་འཕྲོས་
པས་བགེགས་རྣམས་བསྲེགས་པས་འབེབས་པ་དང་། བགེགས་ཆེས་སྟོབས་ཆེ་བ་རྣམས་
ཀྱང་། བསྲེགས་པས་འབེབས་པ་ཆེ་ཞེས་བྱ། ངེས་དོན་ལ་ཆོས་རྣམས་ཀྱི་གནས་
ལུགས་སྟོང་པ་ཉིད་ལ་ཐུགས་རྩེ་གཅིག་ཏུ་མཉམ་པར་བཞག་པས་རྡོ་རྗེ་འབེབས་པ་
དང་། གནས་ལུགས་ལ་མཉམ་པར་བཞག་བཞིན་དུ་ཤེས་བྱ་མཐའ་དག་གཟིགས་པས་
འབེབས་པ་ཆེ་ཞེས་བརྗོད་དོ། །མིག་བརྒྱ་པ་ནི་རྡོ་རྗེའི་མིག །ཅེས་པ་རྗེ་བཙུན་འཇམ་
པའི་དབྱངས་ཀྱི་རྣམ་འཕྲུལ་ཁྲོ་བོའི་དབང་པོ་གདོང་བརྒྱ་པའི་གདོང་རེ་རེ་ལ་མིག་
གསུམ་ཡོད་ཀྱང་གདོང་རེའི་མིག་རྣམས་མིག་གི་རྣམ་གྲངས་གཅིག་ཏུ་བྱས་ཏེ་མིག་

བརྒྱ་བ་དང་། མིག་དེ་དག་རེ་རེའང་རྡོ་རྗེའི་མེ་འོད་འབར་བའི་མིག་ཤ་སྟག་གོ
ཡང་ན་རྗེ་བཙུན་འཇམ་པའི་དབྱངས་ཀྱི་རྣམ་འཕྲུལ་ཁྲོ་བོའི་དབང་པོ་རྣམས་ཀྱི་
མིག་ལ་མཐའ་མེད་པས་མིག་བརྒྱ་པ་ཞེས་བྱ་སྟེ། གྲངས་ཆེས་མང་པོ་ལ་བརྒྱའི་ཐ་
སྙད་བྱེད་པར་མངོན་བརྗོད་ཀྱི་གཞུང་དག་ལས་འབྱུང་ངོ་། །ལུས་ནི་རྡོ་རྗེའི་བ་སྤུ་
ཅན། །ཞེས་པ་ཁྲོ་བོའི་དབང་པོ་དེ་དག་གི་སྐུའི་བ་སྤུ་ཐམས་ཅད་ཀྱང་རྡོ་རྗེའི་མེ་འོད་
འབར་བ་ཤ་སྟག་གོ །རྡོ་རྗེའི་སྤུ་ནི་གཅིག་པུའི་ལུས། །ཞེས་པ་ཁྲོ་བོའི་དབང་པོ་དེ་
དག་གི་སྐུའི་བ་སྤུ་ཐམས་ཅད་ཀྱང་བེམ་ཆོས་ཐ་མལ་པ་མིན་པར་ཡེ་ཤེས་རྡོ་རྗེ་གཅིག་
པུའི་རང་བཞིན་ཅན་དུ་གྲུབ་པའོ། །སེན་མོ་སྐྱེས་པ་རྡོ་རྗེའི་རྩེ། །ཞེས་པ་ནི་ཁྲོ་བོའི་
དབང་པོ་དེ་དག་གི་ཕྱག་ཞབས་ཀྱི་སེན་མོ་རྣམས་ལྕགས་ཀྱུ་ལྟར་རྣོ་ཞིང་རིང་བ་དང་ཡེ་
ཤེས་རྡོ་རྗེའི་རང་བཞིན་ཅན་ཤ་སྟག་གོ །རྡོ་རྗེ་སྙིང་པོ་པགས་པ་མཁྲེགས། །ཞེས་པ་ཁྲོ་
བོའི་དབང་པོ་དེ་དག་གི་སྐུའི་པགས་པ་རྣམས་གང་གིས་ཀྱང་གཞིག་པར་མི་ནུས་པ་
ཤིན་ཏུ་མཁྲེགས་པ་རྡོ་རྗེའི་སྙིང་པོ་ཅན་ནོ། །རྡོ་རྗེ་ཕྲེང་ཐོགས་དཔལ་དང་ལྡན། །ཞེས་
པ་ཁྲོ་བོའི་དབང་པོ་དེ་དག་ཐམས་ཅད་ཐུགས་རྒྱུད་ཀྱི་ཡེ་ཤེས་འགྱུར་བ་མེད་པ་མཚོན་
བྱེད་དབུ་ལ་རྡོ་རྗེའི་ཕྲེང་བ་ཐོགས་པ་དཔལ་དང་ལྡན་པ་ཤ་སྟག་གོ །རྡོ་རྗེ་རྒྱན་གྱིས་
བརྒྱན་པ་སྟེ། ཞེས་པ་ཁྲོ་བོའི་དབང་པོ་དེ་དག་ཐམས་ཅད་གཉིས་སུ་མེད་པའི་ཡེ་ཤེས་
ཀྱི་རང་བཞིན་རྡོ་རྗེའི་རྒྱན་གྱིས་བརྒྱན་པ་ཤ་སྟག་སྟེ་མདོར་ན་ཁྲོ་བོའི་ཉམས་ཐམས་
ཅད་དང་ལྡན་པ་ཤ་སྟག་གོ །གཉིས་པ་གསུང་གི་ཡོན་ཏན་གྱི་སྒོ་ནས་བསྟོད་པ་ནི།
གད་རྒྱངས་ཧ་ཧ་ངེས་པར་སྒྲོག །ཡི་གེ་དྲུག་པ་རྡོ་རྗེའི་སྒྲ། །འཇམ་དབྱངས་ཆེན་པོ་སྒྲ་
ཆེ་བ། །འཇིག་རྟེན་གསུམ་ན་སྒྲ་གཅིག་པ། །ནམ་མཁའི་མཐའ་ཀླས་སྒྲ་སྒྲོག་པ། །སྒྲ་
དང་ལྡན་པ་རྣམས་ཀྱི་མཆོག །ཅེས་གསུངས། དོན་ནི། རྗེ་བཙུན་འཇམ་པའི་དབྱངས་

མཁའ་ཁྱབ་ཀྱི་སེམས་ཅན་རྣམས་ཀྱི་དོན་མཛད་པ་ལ་ཤིན་ཏུ་དགྱེས་པའི་གད་རྒྱངས་
ཧ་ཧ་ཞེས་ངེས་པར་སྒྲོག་པར་མཛད་དོ། ། 
རྗེ་བཙུན་འཇམ་པའི་དབྱངས་ཀྱིས་སེམས་ཅན་གྱི་དོན་མཛད་པའི་གཙོ་བོ་ནི་
ཆོས་སྟོན་པར་མཛད་པ་ཡིན་ལ། གདུལ་བྱ་རིགས་ཅན་གསུམ་ལ་རང་རང་གི་སྐལ་པ་
དང་འཚམ་པའི་ཆོས་སྟོན་པར་མཛད་ཅིང༌། དེའི་ནང་ནས་མཆོག་ཏུ་གྱུར་པ་ཐེག་པ་
མཆོག་གི་རིགས་ཅན་དབང་པོ་ཤིན་ཏུ་རྣོ་བ་སེམས་ཅན་གྱི་དོན་དུ་འཚང་རྒྱ་བ་ལ་
རིངས་པ་དག་ལ་མྱུར་དུ་འཚང་རྒྱ་བའི་ཉེ་ལམ་རྡོ་རྗེ་ཐེག་པའི་ཆོས་སྟོན་པར་མཛད་
ཅིང་རྡོ་རྗེའི་སྒྲ་ཆེན་པོ་ཡི་གེ་དྲུག་པ་ཞེས་བྱ་བའི་གསང་སྔགས་ཆེན་པོ་སྟོན་པར་
མཛད་དོ། །ཡི་གེ་དྲུག་པའི་གསང་སྔགས་ནི་འཇམ་དཔལ་རྩ་རྒྱུད་ལས་གསུངས་ལ།
ཡི་གེ་དྲུག་པའི་གསང་སྔགས་འདི་ལ་སྔགས་དྲུག་འབྱུང་ཞིང་། དྲུག་གི་ནང་ནས་གཙོ་
བོ་ནི། ཨོཾ་བཱ་ཀྱེ་དཾ་ནཱ་མཿཞེས་པ་ཡིན་ཞིང་། ༀ་ཝ་གཱི་ཤྭ་རི་མུཾ་ཞེས་པའི་ཡི་གེ་དྲུག་པའི་
གསང་སྔགས་ཀྱང་གསུངས་སོ།
ཡི་གེ་དྲུག་པའི་གསང་སྔགས་ཕན་ཡོན་དང་བཅས་པ་ཇི་ལྟར་གསུངས་པ་ནི།
འཇམ་དཔལ་རྩ་བའི་རྒྱུད་རབ་འབྱམས་ཀྱི་ལེའུ་བདུན་པ་ལས། སྙིང་པོ་མཆོག་རྣམས་
ཀྱི་དོན་མཆོག་ཏུ་གསང་བ་དམ་པ་དོན་ཆེན་པོ་སྔགས་ཐམས་ཅད་ཀྱི་ཆོ་གར་གྱུར་པ་
དྲུག་པོ་འདི་དག་ཡི་གེ་དྲུག་གི་སྙིང་པོའི་མཆོག་ཐེ་ཚོམ་མེད་པ་དེའི་ཚེ་འགྲུབ་པར་
འགྱུར་ཏེ། སེམས་ཅན་དེ་དག་འདུས་པའི་ཕྱིར་དང༌། ཐབས་ལ་མཁས་པ་ལ་ཡང་དག་
པར་རབ་ཏུ་ཞུགས་པའི་ཕྱིར་དང་། ངེས་པར་ཡང་དག་པའི་བྱང་ཆུབ་ཐོབ་པའི་ཕྱིར་
སངས་རྒྱས་བྱེ་བ་ཕྲག་བདུན་ཅུ་རྩ་དྲུག་གིས་ཀྱང་སྔར་གསུངས་ཤིང་དེ་ལྟར་ཡང་ངས་
བཤད་དེ། མ་འོངས་པའི་སྐྱེ་བོའི་ཚོགས་ལ་ཕན་པའི་ཕྱིར་ལེགས་པར་ཉོན་ལ་ཡིད་ལ་

ཟུངས་ཤིག་དང་ངས་བཤད་པར་བྱའོ། །དེ་གང་ཞེ་ན། དེ་ནས་བཅོམ་ལྡན་འདས་
ཤཱཀྱ་ཐུབ་པས་གསང་སྔགས་འདི་རྣམས་གསུངས་པ། ཨོཾ་བཱ་ཀྱེནྡྲ་ཛ་ཡ། ཨོཾ་བཱ་ཀྱེ་ཤེ་
ཤ་སྭ། ཨོཾ་བཱ་ཀྱེ་བཾ་ཛ་ཡ། ཨོཾ་བཱ་ཀྱེ་ནི་ཤཱི་ཡ། ཨོཾ་བཱ་ཀྱེ་ཡ་ནཱ་མ། ཨོཾ་བཱ་ཀྱེ་དཾ་ནཱ་མ༔ དེ་
ལྟར་འདི་དག་འཇམ་དཔལ་གཞོན་ནུར་གྱུར་པ་ཁྱོད་ཀྱི་སྔགས་དྲུག་དང་ཡི་གེ་དྲུག་པ་
ནི་མཐུ་ཆེན་པོ་དང་སྟོབས་མཉམ་པ། སྙིང་པོ་དམ་པ་མཆོག་ཏུ་གྲུབ་པ། སངས་རྒྱས་
བཞིན་དུ་འབྱུང་བ། སེམས་ཅན་ཐམས་ཅད་ཀྱི་དོན་གྱི་ཕྱིར་སངས་རྒྱས་ཐམས་ཅད་
ཀྱིས་རབ་ཏུ་གསུངས་པ། དམ་ཚིག་ཉམས་པ་དང༌། དམ་ཚིག་གཡོས་པ་རྣམས་ཀྱི་
ལས་ཐམས་ཅད་བྱེད་པ། བྱང་ཆུབ་ཀྱི་ལམ་རྗེས་སུ་སྟོན་པ། དེ་བཞིན་གཤེགས་པའི་
རིགས་ལ་སྔགས་ཀྱི་མཆོག་ཏུ་གྱུར་པ། མཆོག་དང་། འབྲིང་དང་། ཐ་མ་གསུམ་ལ་
རབ་ཏུ་སྦྱོར་བ། ལེགས་པར་སྦྱངས་པའི་ལས་ཀྱི་འབྲས་བུའི་རྣམ་པར་སྨིན་པ་སྦྱིན་པ།
བསྟན་པ་ནུབ་པའི་དུས་སུ་ཡང་དངོས་གྲུབ་ཐོབ་པར་འགྱུར་རོ། །ལས་ཀྱི་ཚུལ་དང་
བཅས་པ་ལ་ཡང་དག་པར་གཞོལ་བ་ལ་སྐད་ཅིག་གིས་དོན་བསྒྲུབ་པར་འགྱུར་བ་དེ་
དག་མྱུར་དུ་ཤིན་ཏུ་མྱུར་བར་དེའི་ཚེ་དང་དེའི་དུས་སུ་འགྲུབ་པར་འགྱུར་རོ། །ཉམས་
སད་པའི་ཕྱིར་ཡང་སྙིང་པོ་དམ་པ་འདི་དག་འགྲུབ་པར་བྱ་སྟེ། མདོར་ན་ཇི་ལྟ་ཇི་ལྟར་
རབ་ཏུ་སྦྱར་བ་དེ་ལྟ་དེ་ལྟར་འགྲུབ་པར་འགྱུར་རོ། །ཞེས་གསུངས་སོ། །
ཡི་གེ་དྲུག་པའི་གསང་སྔགས་འདི་ནི་གདུལ་བྱ་སྐལ་བ་དང་ལྡན་པ་རྣམས་ཀྱི་
ཚུལ་བཞིན་དུ་བཟླས་ན་ཉོན་མོངས་པའི་རྩུབ་རེག་རྣམས་མྱུར་དུ་ཞི་ནས་རྒྱུད་འཇམ་
ཞིང་དུལ་བ་དང་ཚངས་པའི་དབྱངས་མྱུར་དུ་འགྲུབ་པ་སྟེ། རྗེ་བཙུན་འཇམ་པའི་དབྱངས་
ཀྱི་སྐུ་གསུང་ཐུགས་མྱུར་དུ་འགྲུབ་པའི་ཐབས་མཁས་ཆེན་པོ་ཡིན་ལ་ས་འོག་ས་སྟེང་ས་
བླའི་འཇིག་རྟེན་གསུམ་ན་མཚུངས་པ་མེད་པའི་སྒྲ་གཅིག་པ་ཞེས་པའི། གཅིག་པ་འདི་

ལ་གསུམ་གསུངས་སྟེ། གཉིས་སུ་མེད་པས་གཅིག་པ་དང་། འགྲོ་བའི་དོན་ལ་གཅིག་
ཏུ་གཞོལ་བས་གཅིག་པ་དང༌། འགྲན་ཟླ་མེད་པས་གཅིག་པ་གསུམ་གསུངས། དེ་ལ་
གཉིས་སུ་མེད་པས་གཅིག་པ་ནི་གསང་སྔགས་འདི་བཟླས་ན་གཉིས་སུ་མེད་པའི་དོན་
མྱུར་དུ་རྟོགས་པར་འགྱུར་བའོ། །འགྲོ་བའི་དོན་བྱེད་པ་ལ་གཅིག་ཏུ་གཞོལ་བས་གཅིག་
པ་ནི་རྗེ་བཙུན་འཇམ་པའི་དབྱངས་ཀྱིས་ཆོས་རྒྱ་ཆེན་པོ་ཇི་སྙེད་ཅིག་བསྟན་པ་ཐམས་
ཅད་འགྲོ་བ་རྣམས་འཁོར་བ་དང་ངན་སོང་ལས་སྒྲོལ་བའི་ཐབས་ཁོ་ནར་འགྱུར་བའོ། །
འགྲན་ཟླ་མེད་པས་གཅིག་པ་ནི་ཆོས་སྟོན་པ་པོ་ཐམས་ཅད་ཀྱི་ནང་ན་རྗེ་བཙུན་འཇམ་
པའི་དབྱངས་འགྲན་ཟླ་མེད་པའམ། གསང་སྔགས་ཐམས་ཅད་ཀྱི་ནང་ན་ཡི་གེ་དྲུག་
པའི་གསང་སྔགས་འདི་འགྲན་ཟླ་མེད་པར་ཕན་ཡོན་ཆེ་བའོ། །ཡི་གེ་དྲུག་པའི་གསང་
སྔགས་འདི་ནི་གདུལ་བྱ་ཉུང་ཟད་མིན་པར་ནམ་མཁའི་མཐའ་ཀླས་པའི་སྐལ་བ་དང་
ལྡན་པ་མཐའ་དག་གིས་གསང་སྔགས་ཀྱི་སྒྲ་འདི་སྒྲོག་པར་བྱེད་ཅིང༌། དེ་དག་ཐམས་
ཅད་ལ་སྔར་བཤད་པ་ལྟར་གྱི་ཕན་ཡོན་འབྱུང་ངོ༌། །ཡང་ན་རྗེ་བཙུན་འཇམ་པའི་
དབྱངས་ཀྱིས་གདུལ་བྱ་ཕྱོགས་རེ་ཙམ་མིན་པར་ནམ་མཁའི་མཐས་ཀླས་པའི་གདུལ་
བྱ་མཐའ་དག་ལ་ཆོས་ཀྱི་སྒྲ་དུས་རྒྱུན་དུ་སྒྲོག་པར་མཛད་དོ། །སྒྲ་ཐམས་ཅད་ཀྱི་ནང་
ན་རྗེ་བཙུན་འཇམ་དཔལ་དབྱངས་ཀྱིས་ཆོས་བསྟན་པའི་སྒྲ་འདི་ཉིད་མཆོག་སྟེ་རྗེ་
བཙུན་འཇམ་པའི་དབྱངས་ཀྱིས་ཆོས་བསྟན་པ་ལས་དུས་གསུམ་གྱི་སངས་རྒྱས་ཐམས་
ཅད་འབྱུང་བར་སྔར་བཤད་པ་ལྟར་རོ། ། ༞༞
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་
དབྱངས་ལས། ལེའུ་བདུན་པ་མེ་ལོང་ལྟ་བུའི་ཡེ་ཤེས་ཀྱི་ལེའུའི་བཤད་པའོ།། །། 

གསུམ་པ་རྗེ་བཙུན་འཇམ་པའི་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་བསྟོད་པ་
ལ་གསུམ། མདོར་བསྟན་དང་། རྒྱས་པར་བཤད་པ། དོན་བསྡུས་ཏེ་བསྟན་པའོ། །དང་
པོ་ལ་བརྒྱད། རྗེ་བཙུན་འཇམ་པའི་དབྱངས་ལ་དག་པ་གཉིས་ལྡན་གྱི་ཆོས་སྐུའི་སྒོ་
ནས་བསྟོད་པ། ཆོས་སྟོན་པའི་སྒྲ་དབྱངས་ཀྱི་སྒོ་ནས་བསྟོད་པ། སྐུ་གསུམ་གྱི་སྒོ་ནས་
བསྟོད་པ། སྐུའི་གཟི་བརྗིད་མཚུངས་པ་མེད་པའི་སྒོ་ནས་བསྟོད་པ། སྐུའི་རྣམ་འགྱུར་
དང་མཛེས་པ་ཕུན་སུམ་ཚོགས་པའི་སྒོ་ནས་བསྟོད་པ། གདུལ་བྱའི་མགོན་སྐྱབས་
མཛད་པའི་ཚུལ་ལས་བསྟོད་པ། མཁྱེན་པ་ལ་མཐའ་མེད་པ་དང་གདུལ་བྱ་འཁོར་བ་
ལས་སྒྲོལ་བའི་ཚུལ་ལས་བསྟོད་པ། སྐུ་གསུམ་གྱི་མཛད་པའི་སྒོ་ནས་བསྟོད་པའོ། །
དང་པོ་ནི། ཡང་དག་བདག་མེད་དེ་བཞིན་ཉིད། །ཡང་དག་མཐའ་སྟེ་ཡི་གེ་
མེད། །ཅེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱི་ཐུགས་ནི་ཆོས་རྣམས་
ཀྱི་གནས་ལུགས་ཡང་དག་པ་བདག་མེད་པའི་དེ་བཞིན་ཉིད་རང་བཞིན་གྱིས་རྣམ་པར་
དག་པའི་སྟེང་དུ་གློ་བུར་གྱི་དྲི་མས་ཀྱང་དག་པའི་ཡང་དག་པའི་མཐའ་ལ་སླར་མི་ལྡང་
པའི་ཚུལ་གྱིས་རོ་གཅིག་པར་མཉམ་པར་བཞག་བཞིན་དུ་བཞུགས་སོ། ། 
དེ་ལྟར་རྗེ་བཙུན་འཇམ་པའི་དབྱངས་ཀྱི་ཐུགས་ཀྱི་ཆོས་ཉིད་དག་པ་གཉིས་ལྡན་
གྱི་ཆོས་ཀྱི་སྐུ་དེ་ནི་རྒྱལ་བ་ཉིད་ཀྱིས་གཟིགས་པ་ལས་སེམས་ཅན་གཞན་གྱིས་དེའི་
ངང་ཚུལ་ཇི་མ་ཇི་བཞིན་སྒྲས་བརྗོད་མི་ནུས་ཤིང་རྣམ་རྟོག་གིས་བསམ་དུ་མེད་པས་ན་
དེ་འདྲ་བའི་ཆོས་ཀྱི་སྐ་དེ་ལ་ཡི་གེ་མེད་པ་ཞེས་བརྗོད་དོ། །གཟུགས་ཀྱི་ཆོས་ཉིད་དེ་ལ་

རྩེ་གཅིག་ཏུ་བཞུགས་པའི་ཡེ་ཤེས་ནི་ཡེ་ཤེས་ཆོས་ཀྱི་སྐུ་ཞེས་བྱ་བ་ཡིན་ཞིང་། མཁའ་
ཁྱབ་ཀྱི་སེམས་ཅན་རྣམས་ལ་ཆོས་སྟོན་པ་སོགས་རྣམ་དཀར་གྱི་འཕྲིན་ལས་ཐམས་
ཅད་ཀྱི་བདག་པོ་ཡིན་ནོ། །དེའི་ཕྱིར་འདིར་རྗེ་བཙུན་འཇམ་པའི་དབྱངས་ལ་ཚུལ་དེའི་
སྒོ་ནས་བསྟོད་དོ། །
གླེང་རྐང་བ་ཆོས་སུ་རྟབྱུང༌།
གཉིས་པ་རྗེ་བཙུན་འཇམ་པའི་དབྱངས་ལ་ཆོས་སྟོན་པའི་སྒྲ་དབྱངས་ཀྱི་སྒོ་ནས་
བསྟོད་པ་ནི། སྟོང་ཉིད་སྨྲ་བའི་ཁྱུ་མཆོག་སྟེ། །ཟབ་ཅིང་རྒྱ་ཆེའི་སྒྲ་སྒྲོག་པ། །ཆོས་ཀྱི་
དུང་སྟེ་སྒྲ་ཆེན་ལྡན། །ཆོས་ཀྱི་གཎྜི་སྒྲ་བོ་ཆེ། །མི་གནས་མྱ་ངན་འདས་པ་པོ། །ཕྱོགས་
བཅུའི་ཆོས་ཀྱི་རྔ་བོ་ཆེ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་སྔར་
བཤད་པ་ལྟར་གྱི་ཆོས་ཀྱི་སྐུ་བརྙེས་ཀྱང་ཞི་བའི་དབྱིངས་ལ་མི་ཞེན་པར་ཐུགས་རྗེ་ཆེན་
པོས་བསྐུལ་ནས་འགྲོ་བ་རྣམས་ལ་ཆོས་སྟོན་པར་མཛད་ཅིང་ཆོས་ཐམས་ཅད་ཀྱི་སྙིང་
པོ་རྟེན་ཅིང་འབྲེལ་པར་འབྱུང་བ་སྟོང་པ་ཉིད་སྤྲོས་པའི་མཐའ་ཐམས་ཅད་དང་བྲལ་བ་
སྟོན་པར་མཛད་པས་ན་སྨྲ་བའི་ཁྱུ་མཆོག་ཅེས་བསྔགས་སོ། །
ཚུལ་འདི་ནི་དབུ་མ་རྩ་བ་ལས་སྟོན་པ་ཐུབ་པའི་དབང་པོ་ལ་རྟེན་འབྲེལ་སྤྲོས་
པའི་མཐའ་བརྒྱད་དང་བྲལ་བར་སྟོན་པས་ན་སྨྲ་བ་རྣམས་ཀྱི་དམ་པ་ཞེས་བསྔགས་པ་
དང་མཚུངས་སོ། །རྗེ་བཙུན་འཇམ་པའི་དབྱངས་ཀྱིས་གདུལ་བྱ་ལ་ཆོས་སྟོན་ཚུལ་
ཡོངས་སུ་རྫོགས་པ་ནི་ཟབ་པ་དང་རྒྱ་ཆེ་བའི་ཆོས་ཀྱི་སྒྲ་སྒྲོག་པ་སྟེ། དེ་ལ་ཟབ་པ་ནི་
ཆོས་རྣམས་ཀྱི་གནས་ལུགས་སྟོང་པ་ཉིད་དང་། རྒྱ་ཆེ་བ་ནི་བཤེས་གཉེན་ལ་དད་པ་
དང་དལ་འབྱོར་དོན་ཆེ་རྙེད་དཀའ་མི་རྟག་པ་སྐྱབས་འགྲོ་ལས་འབྲས་འཁོར་བའི་སྡུག་
བསྔལ་དང་དེ་ལས་ཐར་པའི་ཐབས་ལམ་བསླབ་པ་གསུམ་བྱམས་སྙིང་རྗེ་བྱང་ཆུབ་ཀྱི་
སེམས་རྒྱལ་སྲས་ཀྱི་སྤྱོད་པ་ཕྱིན་དྲུག་ལ་སློབ་ཚུལ་ས་ལམ་བགྲོད་ཚུལ་དང་བཅས་པ་

རྣམས་ཏེ་མདོར་ན་གདུལ་བྱ་སྐལ་བ་དང་ལྡན་པ་དག་ལ་ལམ་གྱི་ལུས་ཡོངས་སུ་
རྫོགས་པ་བསྟན་ནས་སངས་རྒྱས་ཀྱི་སར་འཁྲིད་པར་མཛད་དོ། ། 
དེ་འདྲ་བའི་ཆོས་ཀྱི་དུང་བུས་ཏེ་མཁའ་ཁྱབ་ཀྱི་གདུལ་བྱ་སྐལ་བ་དང་ལྡན་པ་
རྣམས་ཆོས་ཀྱི་བདུད་རྩི་ལ་མགྲོན་དུ་འབོད་པར་མཛད་པས་ན་ཆོས་ཀྱི་དུང་སྟེ་སྒྲ་ཆེན་
ལྡན་པ་ཞེས་བསྔགས་སོ། །རྗེ་བཙུན་འཇམ་པའི་དབྱངས་ཀྱིས་སྔར་བཤད་པ་ལྟར་གྱི་
ཆོས་སྟོན་པ་དེས་གདུལ་བྱ་སྐལ་བ་དང་ལྡན་པ་མཐའ་དག་བསྡུས་ཏེ་ཚིམ་པར་མཛད་
པ་དེ་ནི་དགེ་འདུན་འདུ་བའི་གཎྜི་དང་མཚུངས་པས་ན། ཆོས་ཀྱི་གཎྜི་སྒྲ་བོ་ཆེ། །ཞེས་
བསྔགས་སོ། །རྗེ་བཙུན་འཇམ་པའི་དབྱངས་ཀྱི་ཆོས་བསྟན་པ་དེས་གདུལ་བྱ་རྣམས་
སྲིད་ཞི་གཉིས་ཀའི་མཐའ་ལས་བསྒྲལ་ཏེ་སྐུ་གསུམ་གཞལ་མེད་ཁང་དུ་འཁྲིད་པར་
མཛད་པས་ན། མི་གནས་མྱ་ངན་འདས་པ་པོ། །ཞེས་བསྔགས་སོ། །  ཿམག་མ
སུམ་ཅུ་རྩ་གསུམ་གྱི་ལྷ་རྣམས་ལ་བསོད་ནམས་ཀྱི་མཐུས་གྲུབ་པའི་རྔ་བོ་ཆེ་ནམ་
མཁར་གནས་པ་ཡོད་དེ་ལྷ་རྣམས་འདོད་ཡོན་གྱིས་གཡེངས་ནས་བག་མེད་པར་གནས་
པ་ན། ནམ་མཁར་གནས་པའི་རྔ་དེས་མི་རྟག་པ་བསྟན་ནས་ཆོས་ལ་བསྐུལ་བ་སོགས་
ཆོས་ཀྱི་སྡོམ་བཞིའི་སྒྲ་བསྒྲགས་ནས་ལྷ་རྣམས་ཆོས་ལ་བསྐུལ་བར་བྱེད་པ་བཞིན་དུ་རྗེ་
བཙུན་འཇམ་པའི་དབྱངས་ཀྱིས་ཕྱོགས་བཅུའི་སེམས་ཅན་རྣམས་ལ་ཆོས་བསྟན་ནས་
རྒྱུད་བསྐུལ་བར་མཛད་པས་ན། ཕྱོགས་བཅུའི་ཆོས་ཀྱི་རྔ་བོ་ཆེ། །ཞེས་བསྔགས་སོ། །
གསུམ་པ་རྗེ་བཙུན་འཇམ་པའི་དབྱངས་ལ་སྐུ་གསུམ་གྱི་སྒོ་ནས་བསྟོད་པ་ནི།
གཟུགས་མེད་གཟུགས་བཟང་དམ་པ་སྟེ། །སྣ་ཚོགས་གཟུགས་ཅན་ཡིད་ལས་སྐྱེས། །
གཟུགས་རྣམས་ཐམས་ཅད་སྣང་བའི་དཔལ། །གཟུགས་བརྙན་མ་ལུས་འཆང་པ་པོ། །
ཞེས་གསུངས། །དོན་ནི། རྗེ་བཙུན་འཇམ་པའི་དབྱངས་ཀྱིས་སྐུ་གསུམ་གྱི་གོ་འཕང་

བརྙེས་པའི་སྐུ་གསུམ་པོ་ཇི་ལྟར་ཡོད་པ་ན། ཆོས་སྐུ་ལོངས་སྐུ་སྤྲུལ་སྐུ་གསུམ་སྟེ། །
ཆོས་སྐུ་ནི་སྔར་བཤད་པ་ལྟར་གནས་ལུགས་སྟོང་པ་ཉིད་དང་རོ་གཅིག་ཏུ་བཞུགས་པ་
གཟུགས་མེད་པ་ནམ་མཁའ་རྣམ་པར་དག་པ་ལྟ་བུའོ། །ལོངས་སྐུ་ནི་རྣམ་པ་ཐམས་
ཅད་མཁྱེན་པའི་ཡེ་ཤེས་ཀྱི་རང་སྣང་མཚན་དཔེས་སྤྲས་པའི་སྐུར་ཤར་བ་གཟུགས་
བཟང་བ་དམ་པ་མཚུངས་པ་མེད་པའོ། །སྤྲུལ་སྐུ་ནི་ལོངས་སྐུའི་གོ་འཕངས་བརྙེས་པ་
དང་མཉམ་དུ་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམ་པར་
སྤྲུལ་པ་སྣ་ཚོགས་སྟོན་པར་མཛད་དེ། ལྷའི་གཟུགས་ཀྱིས་འདུལ་བ་ལ་ལྷ། མིའི་
གཟུགས་ཀྱིས་འདུལ་བ་ལ་མི། བྱ་དང་རི་དྭགས་སོགས་ཀྱིས་འདུལ་བ་ལ་དེ་དང་དེ་
དག་གི་གཟུགས་བསྟན་ནས་འདུལ་པར་མཛད་པས་ན་སྣ་ཚོགས་གཟུགས་ཅན་ཞེས་པ་
དང་། ཡིད་ལས་སྐྱེས་ཞེས་བསྔགས་པའོ། །དེ་འདྲ་བའི་སྤྲུལ་སྐུ་ཇི་སྙེད་ཅིག་སྟོན་པ་
དེ་ཐམས་ཅད་ལོངས་སྤྱོད་རྫོགས་སྰའི་ཡེ་ཤེས་ཀྱི་རང་སྣང་ལས་ཤར་བ་དེ་ནམ་མཁའི་
ཟླ་བ་གཟུགས་གཅིག་ཉིད་ལས་འཛམ་བུའི་གླིང་གི་ཆུ་སྣོད་ཐམས་ཅད་དུ་གཟུགས་
བརྙན་ཅིག་ཅར་དུ་འཆར་བ་བཞིན་ནོ། །དེའི་ཕྱིར། གཟུགས་རྣམས་ཐམས་ཅད་སྣང་
བའི་དཔལ། ཞེས་དང་། གཟུགས་བརྙན་མ་ལུས་འཆང་བ་པོ། །ཞེས་བསྔགས་སོ། །
བཞི་པ་རྗེ་བཙུན་འཇམ་པའི་དབྱངས་ལ་སྐུའི་གཟི་བརྗིད་མཚུངས་པ་མེད་པའི་
སྒོ་ནས་བསྟོད་པ་ནི། ཚུགས་པ་མེད་ཅིང་ཆེ་བར་གྲགས། ཁམས་གསུམ་དབང་ཕྱུག་
ཆེན་པོ་སྟེ། །འཕགས་ལམ་ཤིན་ཏུ་མཐོ་ལ་གནས། །དར་བ་ཆེན་པོ་ཆོས་ཀྱི་ཏོག །ཅེས་
གསུངས། དོན་ནི། རྗེ་བཙུན་འཇམ་པའི་དབྱངས་ནི་ཁམས་གསུམ་ན་འགྲན་ཟླ་མེད་
པ་སྟེ་བདུད་དང་མུ་སྟེགས་དང་ཕས་ཀྱི་རྒོལ་བ་གང་གིས་ཀྱང་ཚུགས་པ་མེད་ཅིང་།
མཁའ་ཁྱབ་ཀྱི་ཞིང་ཁམས་ཀུན་ཏུ་ཆེ་བའི་ཆེ་མཆོག་སྟོན་པ་བླ་ན་མེད་པར་གྲགས་

སོ། །ཁམས་གསུམ་ལ་འཕྲིན་ལས་ཀྱི་སྟོབས་ཀྱི་དབང་བསྒྱུར་བའི་དབང་ཕྱུག་ཆེན་པོ་
སྟེ་རང་ཉིད་འཕགས་ལམ་ཤིན་ཏུ་མཐོ་བ་སྐུ་གསུམ་གྱི་གོ་འཕང་ལ་གནས་ནས་ཁམས་
གསུམ་གྱི་སེམས་ཅན་རྣམས་ལ་དར་བ་སྟེ་བླ་ན་མེད་པའི་བདེ་བ་ཆེན་པོ་སྟེར་བའི་
ཆོས་ཀྱི་ཏོག་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་དང་། རྡོ་རྗེ་ཐེག་པའི་
ཉེ་ལམ་སྟོན་པར་མཛད་དོ། །
དེས་ན་ཡོན་ཏན་དེ་དག་བསམ་ནས་རྗེ་བཙུན་འཇམ་པའི་དབྱངས་ནམ་ཡང་བསླུ་
བ་མེད་པའི་སྐྱབས་གནས་མཐར་ཐུག་ཏུ་བསམས་ཏེ་དད་ཅིང་གུས་པ་ཆེན་པོས་བསྟོད་
པ་འདི་དག་འདོན་ཞིང་གསོལ་བ་གདབ་པར་བྱའོ། ། 
ལྔ་པ་རྗེ་བཙུན་འཇམ་པའི་དབྱངས་ལ་སྐུའི་རྣམ་འགྱུར་དང་མཛེས་པ་ཕུན་སུམ་
ཚོགས་པའི་སྒོ་ནས་བསྟོད་པ་ནི། འཇིག་རྟེན་གསུམ་ན་གཞོན་ལུས་གཅིག །གནས་
བརྟན་རྒན་པོ་སྐྱེ་དགུའི་བདག །སུམ་ཅུ་རྩ་གཉིས་མཚན་འཆང་བ། སྡུག་གུ་འཇིག་
རྟེན་གསུམ་ན་མཛེས། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་
གདུལ་བྱའི་དོན་མཛད་ཚུལ་ནི་བསམ་གྱིས་མི་ཁྱབ་སྟེ། ལ་ལར་གཞོན་ནུའི་ཚུལ། ལ་
ལར་ཉན་ཐོས་ཀྱི་ཚུལ། ལ་ལར་རང་རྒྱལ་གྱི་ཚུལ། ལ་ལར་བྱང་ཆུབ་སེམས་དཔའི་
ཚུལ། གདུལ་བྱ་སྐལ་པ་དང་ལྡན་པ་མཆོག་དག་ལ་སངས་རྒྱས་ཀྱི་སྐུར་བསྟན་ཏེ་རང་
རང་གི་སྐལ་བ་དང་འཚམ་པར་སྐུའི་རྣམ་འགྱུར་དང༌། རང་རང་གི་དབང་པོ་དང་
འཚམ་པར་ཆོས་བསྟན་ཏེ་དོན་མཛད་དོ། །དེ་ལ་གཞོན་ནུའི་སྐུར་བསྟན་པ་ནི། འཇིག་
རྟེན་གསུམ་ན་གཞོན་ནུ་ལོ་བཅུ་དྲུག་ལོན་པའི་ན་ཚོད་ཅན་སྐུ་ལྟ་བས་ཆོག་མི་ཤེས་པ་
རྒྱལ་སྲས་ཐུ་བོའི་ཚུལ་བཟུང་ནས་སེམས་ཅན་གྱི་དོན་མཛད་དེ། གཞོན་ནུའི་སྐུ་ལུས་
འཆང་པ་བོ། །ཤེས་རབ་སྒྲོན་མེས་རབ་ཏུ་བརྒྱན། །འཇིག་རྟེན་གསུམ་གྱི་མུན་སེལ་

བ། །འཇམ་དཔལ་དབྱངས་ལ་ཕྱག་འཚལ་ལོ། །ཞེས་བསྟོད་པ་ལྟར། ཕྱོགས་བཅུའི་
ཞིང་རབ་འབྱམས་རྣམས་སུ་འཇམ་དཔལ་གཞོན་ནུར་གྱུར་པ་ཞེས་གཞོན་ནུའི་ལུས་
ཅན་ཞིག་ཏུ་ཡོངས་སུ་གྲགས་པ་ལྟར་རོ། །ཉན་ཐོས་ཀྱི་ཚུལ་སྟོན་པ་ནི། ཉན་ཐོས་ཀྱི་
རིགས་ཅན་རྣམས་རྗེས་སུ་བཟུང་བའི་ཕྱིར་ཉན་ཐོས་དགྲ་བཅོམ་པའི་ཚུལ་བཟུང་སྟེ་
གནས་བརྟན་གྱི་བྱ་བ་མཛད་པ་དང༌། ལ་ལར་དགེ་སློང་གི་རྟེན་སྡོམ་པ་གསུམ་ལྡན་གྱི་
ཚུལ་བཟུང་སྟེ་གདུལ་བྱ་རྣམས་ཀྱང་ཚུལ་དེ་ལ་དཀྲི་བར་མཛད་དོ། །གནས་བརྟན་
ཞེས་པ་ནི་བསྙེན་པར་རྫོགས་ནས་ལོ་བཅུ་སོགས་ཡུན་རིང་དུ་ལོན་ཞིང༌། འདུལ་བའི་
བསླབ་བྱ་ཕྲ་རགས་ལ་མཁས་ཤིང་ཉམས་འོག་ཏུ་ཆུད་པར་བྱས་ནས་གང་དང་གང་དུ་
གནས་ཀྱང་གཞན་ལ་རག་མི་ལས་པ་རང་དབང་ཐོབ་པས་གནས་པ་བརྟན་པ་ཞེས་
བྱའོ། །རྒན་པོ་ཞེས་པ་གནས་བརྟན་ཉིད་ལ་སྦྱར་བ་དང་རང་རྒྱལ་ལ་སྦྱར་བའི་བཤད་
པ་གཉིས་སྣང་ངོ་། །སྐྱེ་དགུའི་བདག་པོ་ནི་ཚངས་པ་སྟེ་སྟོང་གསུམ་གྱི་བདག་པོར་
བརྗོད་པའོ། །དེ་དག་ལ་དུས་འཁོར་གྱི་དབང་དག་པ་དང་བཅས་པ་ལ་སྦྱར་ཏེ་བཤད་
པའང་སྣང་ངོ༌། །སུམ་ཅུ་རྩ་གཉིས་མཚན་འཆང་བ། །ཞེས་པ་རྗེ་བཙུན་འཇམ་པའི་
དབྱངས་ཀྱི་སྐུ་ལ་མཚན་བཟང་པོ་སུམ་ཅུ་རྩ་གཉིས་ཀྱི་སྤྲས་པའོ། ། 
མཚན་བཟང་སུམ་ཅུ་རྩ་གཉིས་ནི་ཕྱག་ཞབས་འཁོར་ལོས་མཚན་པ་དང༌། ཞབས་
མཐིལ་མཉམ་པ་དང་། སོར་མོ་དྲ་བས་འབྲེལ་བ་དང་། ཕྱག་ཞབས་གཞོན་ཤ་ཆགས་
ཤིང་འཇམ་པ་དང་། སྐུའི་ཕྲག་གོང་གཉིས་སོགས་བདུན་མཐོ་བ་དང༌། སོར་མོ་རིང་བ་
དང་། རྟིང་པ་ཡངས་པ་དང་། སྐུ་ཆེ་ཞིང་དྲང་བ་དང་། ལོང་བུ་མི་མངོན་པ་དང་། བ་སྤུ་
གྱེན་དུ་ཕྱོགས་པ་དང༌། བྱིན་པ་རི་དྭགས་ཨེ་ན་ཡ་ལྟ་བུ་དང་། ཕྱག་རིང་བ་དང་།
འདོམ་གྱི་སྦ་བ་སྦུབས་སུ་ནུབ་པ་དང་། པགས་པའི་མདོག་གསལ་བ་དང༌། པགས་པ་

འཇམ་པ་དང༌། སྤུ་རེ་རེ་ནས་སྐྱེས་ཤིང་གཡས་ཕྱོགས་སུ་འཁྱིལ་བ་དང༌། མཛོད་སྤུ་
དང་། རོ་སྟོད་སེང་གེ་འདྲ་བ་དང༌། དཔུང་མགོ་ཟླུམ་པ་དང་། ཐལ་གོང་རྒྱས་པ་
དང་། རོ་བྲོ་བ་མཆོག་དང་། སྐུ་ཆུ་ཞེང་གབ་པ་དང༌། གཙུག་ཏོར་དང་། ལྗགས་རིང་བ་
དང༌། གསུང་ཚངས་པའི་དབྱངས་དང་། འགྲམ་པ་སེང་གེ་འདྲ་བ་དང༌། ཚེམས་དཀར་
བ་དང༌། ཚེམས་མཉམ་པ་དང༌། ཚེམས་ཐགས་བཟང་བ་དང་། གྲངས་བཞི་བཅུ་
ཐམས་པ་ཚང་བ་དང་། སྤྱན་མཐོན་མཐིང་དང་། སྤྱན་རྫི་ཁྱུ་མཆོག་གི་རྫི་མ་ལྟ་བུ་སྟེ་
སུམ་ཅུ་རྩ་གཉིས་སོ། །
རྗེ་བཙུན་འཇམ་པའི་དབྱངས་ཀྱི་སྐུ་མཚན་བཟང་པོ་སུམ་ཅུ་རྩ་གཉིས་ཀྱིས་བརྒྱན་
པ་ནི་འཇིག་རྟེན་གསུམ་ན་མཛེས་པའི་མཆོག་ཏེ་མཐོང་ན་མི་མཐུན་པ་མེད་པ་ཀུན་གྱི་
སྙིང་དུ་སྡུག་པ་ལྟ་བས་ཆོག་མི་ཤེས་པ་མཐོང་བ་ཙམ་གྱིས་ལས་ངན་པའི་སྒྲིབ་པ་དག་
ནས་ཡོན་ཏན་ཁྱད་པར་ཅན་སྟེར་བར་མཛད་པ་མཐོང་བ་དོན་ལྡན་ཞེས་བྱའོ། །
— དྲུག་པ་གདུལ་བྱའི་མགོན་སྐྱབས་མཛད་པའི་ཚུལ་ལས་བསྟོད་པ་ནི། འཇིག་རྟེན་
ཤེས་ལེགས་སློབ་དཔོན་ཏེ། །འཇིག་རྟེན་སློབ་དཔོན་འཇིགས་པ་མེད། །མགོན་སྐྱབས་
འཇིག་རྟེན་ཡིད་བཅུགས་པ། །སྐྱབས་དང་སྐྱོབ་པ་བླ་ན་མེད། །ཅེས་གསུངས། དོན་ནི།
རྗེ་བཙུན་འཇམ་དཔལ་དབྱངས་ནི་མཁའ་ཁྱབ་ཀྱི་འཇིག་རྟེན་ན་གནས་པའི་སྐལ་ལྡན་
འ་དག་ལ་ཤེས་པར་བྱ་བ་བླང་དོར་གྱི་གནས་ལེགས་པར་སྟོན་པའི་སློབ་དཔོན་ཏེ་
མི་འཇིགས་པ་བཞི་བརྙེས་པས་འཇིག་རྟེན་མཐའ་དག་གི་སློབ་དཔོན་མཛད་པ་ལ་
ཕས་ཀྱི་རྒོལ་པ་གང་གིས་ཀྱང་འཇིགས་པ་མེད་པའོ། །ཟི་ཁ།སྐཌ
རྗེ་བཙུན་འཇམ་པའི་དབྱངས་ནི་འགྲོ་བ་ལྷ་དང་བཅས་པ་ཐམས་ཅད་ཀྱི་མགོན་
དང་སྐྱོབ་པ་དང༌། འཇིག་རྟེན་མཐའ་དག་གི་ཡིད་བཅུགས་པའི་མཛའ་བཤེས་དང་།

ཚེསེམས་ཅན་སྐྱབས་མེད་པ་རྣམས་ཀྱི་སྐྱབས་དང་། དཔུང་གཉེན་མེད་པ་རྣམས་ཀྱི་
དཔུང་གཉེན་དང༌། ལམ་འཁྱམས་པ་རྣམས་ཀྱི་འདྲེན་པ་དང༌། སྡུག་བསྔལ་ཅན་རྣམས་
ཀྱི་སྐྱོབ་པ་དང་། གནས་མེད་པ་རྣམས་ཀྱི་གནས་དང་། མུན་པར་འཁྱམས་པ་རྣམས་
ལ་སྒྲོན་མ་དང༌། ཕྱོགས་ཀླས་པ་རྣམས་ལ་ལམ་སྟོན་པ་བླ་ན་མེད་པའོ། ། 
བདུན་པ་མཁྱེན་པ་ལ་མཐའ་མེད་པ་དང་གདུལ་བྱ་འཁོར་བ་ལས་སྒྲོལ་བའི་ཚུལ་
ལ་བསྟོད་པ་ནི། · ནམ་མཁའི་མཐའ་ཀླས་ལོངས་སྤྱོད་པ། །ཐམས་ཅད་མཁྱེན་པའི་ཡེ་
ཤེས་མཚོ། །མ་རིག་སྒོ་ངའི་སྦུབས་བྱེད་པ། །སྲིད་པའི་དྲ་བ་འཇོམས་པ་པོ། །ཉོན་
མོངས་མ་ལུས་ཞི་བྱེད་པ། །འཁོར་བའི་རྒྱ་མཚོའི་ཕ་རོལ་ཕྱིན། །ཡེ་ཤེས་དབང་བསྐུར་
ཅོད་པན་ཅན། །རྫོགས་པའི་སངས་རྒྱས་རྒྱན་དུ་ཐོགས། ཞེས་གསུངས། །དོན་ནི།
རྗེ་བཙུན་འཇམ་པའི་དབྱངས་མཁའ་ཁྱབ་ཀྱི་སེམས་ཅན་རྣམས་ཀྱི་དོན་མཛད་པ་ལ་
བསླུ་བ་མེད་པའི་སྐྱབས་གནས་མཐར་ཐུག་སྟེ་རང་ཉིད་འཇིགས་པ་ཐམས་ཅད་ལས་
གྲོལ། གཞན་འཇིགས་པ་ལས་སྒྲོལ་བའི་ཐབས་ལ་མཁས། ཐུགས་རྗེ་ཆེན་པོ་ཉེ་རིང་
མེད་ཅིང་སེམས་ཅན་རྣམས་འཁོར་བ་ལས་སྒྲོལ་བ་ལ་ནམ་ཡང་སྐྱོ་ངལ་མེད་པའོ། །
དེའང་རྗེ་བཙུན་འཇམ་པའི་དབྱངས་ཀྱིས་ནམ་མཁའི་མཐས་ཀླས་པའི་སེམས་
ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་ལོངས་སྤྱོད་ཕན་བདེ་མ་ལུས་
འབྱུང་བའི་རྒྱུ་རྣམ་པ་ཐམས་ཅད་མཁྱེན་པའི་ཡེ་ཤེས་བརྙེས་པས་མཁའ་ཁྱབ་ཀྱི་
སེམས་ཅན་སུ་ཞིག་ལའང་ཕན་ཐོགས་ན་དེའི་ཐབས་མཛད་པ་ལ་བསྙེལ་བ་དང་སྒྲིབ་
པ་གང་ཡང་མེད་ཅིང་དེ་དང་དེ་ལ་ཆོས་གསུང་པ་ལ་ཐོགས་པ་མེད་དེ་རྣམ་པ་ཐམས་
ཅད་མཁྱེན་པའི་ཡེ་ཤེས་ཀྱིས་ཤེས་བྱ་ཐམས་ཅད་ལ་ཁྱབ་པས་སོ། །འདི་ལ་ཡེ་ཤེས་ཀྱི་
མཚོ་ཞེས་བརྗོད་པ་ནི། འཇིག་རྟེན་ན་དཀོན་པའི་རིན་པོ་ཆེའི་རིགས་ཐམས་ཅད་རྒྱ་

མཚོ་ཆེན་པོ་ལས་འབྱུང་བ་ལྟར་མཁའ་ཁྱབ་ཀྱི་སེམས་ཅན་རྣམས་ཀྱི་ཕན་བདེ་ཐམས་
ཅད་ཡེ་ཤེས་འདི་ལས་འབྱུང་བའི་དོན་ནོ། །རྗེ་བཙུན་འཇམ་པའི་དབྱངས་ཀྱིས་སེམས་
ཅན་གྱི་དོན་ཇི་ལྟར་མཛད་པ་ནི། །སེམས་ཅན་རྣམས་ཐོག་མ་མེད་པ་ནས་མ་རིག་པའི་
སྒོ་ངའི་སྦུབས་སུ་ཆུད་དེ་རང་དབང་མེད་པར་བཅིངས་ཤིང་སྡུག་བསྔལ་བ་རྣམས་ཀྱི་མ་
རིག་པའི་སྒོ་ངའི་སྦུབས་འབྱེད་པར་མཛད། ཐོག་མ་མེད་པ་ནས་སྲིད་པའི་དྲ་བ་དམ་
པོས་བཅིངས་པ་རྣམས་ཀྱི་སྲིད་པའི་དྲ་བ་བཅད་དེ་རྩ་བ་ནས་འཇོམས་པར་མཛད། ཐོག་
མ་མེད་པ་ནས་ཉོན་མོངས་པས་བཅིངས་པ་རྣམས་ཀྱི་ཉོན་མོངས་མ་ལུས་པ་ཞི་བར་
མཛད། ལས་ཀྱི་རླུང་གིས་འཁོར་བའི་རྒྱ་མཚོར་ཁྱེར་ཞིང་འདས་པ་རྣམས་འཁོར་བའི་
རྒྱ་མཚོ་ལས་བསྒྲལ་ཏེ་ཕ་རོལ་ཐར་པའི་སྐམ་སར་ཕྱིན་པར་མཛད་དོ། །རྗེ་བཙུན་
འཇམ་པའི་དབྱངས་ཀྱིས་གདུལ་བྱ་སྐལ་པ་དང་ལྡན་པ་རྣམས་ལ་རང་ཉིད་བསླུ་བ་
མེད་པའི་སྐྱབས་གནས་སྐུ་གསུམ་ཡེ་ཤེས་ལྔ་ལྡན་གྱི་གོ་འཕང་བརྙེས་སོ་ཞེས་སྟོན་
ཕྱིར་རྒྱལ་བ་རིགས་ལྔས་དབང་བསྐུར་བའི་ཅོད་པན་རྫོགས་པའི་སངས་རྒྱས་མི་བསྐྱོད་
པ་དབུ་རྒྱན་དུ་ཐོགས་པ་སྟོན་པར་མཛད་དོ། །རྒྱུད་ཚིག་འདི་དག་ལ་དུས་ཀྱི་འཁོར་
ལོའི་རྒྱུད་ནས་བཤད་པ་ལྟར་གྱི་དབང་བསྐུར་ཚུལ་ལ་སྦྱར་བའི་བཤད་པའང་སྣང་
ངོ་། །
བརྒྱད་པ་རྗེ་བཙུན་འཇམ་པའི་དབྱངས་ལ་སྐུ་གསུམ་གྱི་མཛད་པའི་སྒོ་ནས་བསྟོད་
པ་ལ་གསུམ། ཆོས་སྐུ་མཛད་པ་དང་བཅས་པའི་སྒོ་ནས་བསྟོད་པ། སྤྲུལ་སྐུ་མཛད་པ་
དང་བཅས་པའི་སྒོ་ནས་བསྟོད་པ། ལོངས་སྤྱོད་རྫོགས་སྐུ་མཛད་པ་དང་བཅས་པའི་སྒོ་
ནས་བསྟོད་པའོ། ། །
དང་པོ་ལ་གཉིས། ཆོས་སྐུའི་ངོ་བོའི་སྒོ་ནས་བསྟོད་པ་དང་། ཆོས་ཀྱི་སྐུ་ལ་བརྟེན་

ཅན་རླབས་ཆར་རྒྱུན་མྱུར་དུ་འབབས་བྱེད་ལས་ལའུ་བརྒྱད་པའ་རྣམ་བཤད།
ནས་སེམས་ཅན་གྱི་དོན་འབྱུང་ཚུལ་གྱི་སྒོ་ནས་བསྟོད་པའོ། །སྡུག་བསྔལ་གསུམ་གྱི་
སྡུག་བསྔལ་ཞི། །གསུམ་སེལ་མཐའ་ཡས་གྲོལ་གསུམ་ཐོབ། །སྒྲིབ་པ་ཀུན་ལས་ངེས་
པར་གྲོལ། །མཁའ་ལྟར་མཉམ་པ་ཉིད་ལ་གནས། །ཉོན་མོངས་དྲི་མ་ཀུན་ལས་
འདས། །དུས་གསུམ་དུས་མེད་རྟོགས་པ་པོ། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་ཆོས་སྐུ་མངོན་དུ་མཛད་པ་ན་སྡུག་བསྔལ་གྱི་སྡུག་བསྔལ་
དང༌། འགྱུར་བའི་སྡུག་བསྔལ་དང༌། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱིས་
བསྡུས་པའི་སྡུག་བསྔལ་ཐམས་ཅད་ཞི་ཞིང་མཁའ་ཁྱབ་ཀྱི་སེམས་ཅན་རྣམས་ཀྱི་སྡུག་
བསྔལ་གསུམ་ཡང་སེལ་ནུས་པ་དང་། ཉན་ཐོས་ཀྱི་གྲོལ་བ་དང་། རང་རྒྱལ་གྱི་གྲོལ་
བ་དང་། ཐེག་པ་ཆེན་པོའི་གྲོལ་བ་གསུམ་གྱིས་བསྡུས་པའི་སྤངས་པ་མཐར་ཐུག་ནམ་
མཁའ་ལྟར་མཐའ་ཡས་པ་ཐོབ་ཅིང༌། ཉོན་མོངས་པའི་སྒྲིབ་པ་དང་། ཤེས་བྱའི་སྒྲིབ་པ་
དང༌། སྙོམས་འཇུག་གི་སྒྲིབ་པ་ཀུན་ལས་ངེས་པར་གྲོལ་བའི་ངོ་བོ་ཉིད་ཀྱི་སྐུ་ཐོབ་
བོ། །སྐུ་དེ་ཐོབ་པ་དང་དུས་མཉམ་དུ་ནམ་མཁའ་ལྟར་རྣམ་པར་དག་པའི་ཆོས་ཀྱི་
དབྱིངས་མཉམ་པ་ཉིད་ལ་གནས་ཤིང་། ཉོན་མོངས་པའི་དྲི་མ་ཀུན་ལས་འདས་ཏེ།
འདས་པ་དང་། མ་འོངས་པ་དང་། ད་ལྟར་གྱི་དུས་གསུམ་གྱིས་བསྡུས་པའི་ཤེས་བྱའི་
གནས་མཐའ་དག་རང་བཞིན་གྱིས་མེད་པར་མངོན་སུམ་དུ་རྟོགས་པའི་ཡེ་ཤེས་ཆོས་
སྐུ་ཐོབ་བོ། ། 
གཉིས་པ་ཆོས་ཀྱི་སྐུ་ལ་བརྟེན་ནས་སེམས་ཅན་གྱི་དོན་འབྱུང་ཚུལ་གྱི་སྒོ་ནས་
བསྟོད་པ་ནི། སེམས་ཅན་ཀུན་གྱི་ཀླུ་ཆེན་པོ། །ཡོན་ཏན་ཐོད་ཅན་རྣམས་ཀྱི་ཐོད། །
ཉོན་མོངས་ཀུན་ལས་རྣམ་གྲོལ་བ། །ནམ་མཁའི་ལམ་ལ་རབ་གནས་པ། །ཡིད་
བཞིན་ནོར་བུ་ཆེན་པོ་འཆང༌། ཁྱབ་བདག་རིན་ཆེན་ཀུན་གྱི་བདག །དཔག་བསམ་

ཤིང་ཆེན་རྒྱས་པ་སྟེ། །བུམ་པ་བཟང་པོ་ཆེ་བའི་མཆོག །བྱེད་པོ་སེམས་ཅན་ཀུན་དོན་
བྱེད། །ཅེས་གསུངས། དོན་ནི། དེ་འདྲ་བའི་ཡེ་ཤེས་ཆོས་སྐུ་དེ་ནི་མཁའ་ཁྱབ་ཀྱི་
སེམས་ཅན་ཀུན་གྱི་ཕན་བདེ་མ་ལུས་འབྱུང་བའི་རྒྱུ་གཅིག་པུ་འདོད་དགུའི་ཆར་འབེབས་
པའི་ཀླུ་ཆེན་པོ། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གང་ལས་འབྱུང་བའི་བདག་པོའི་
རྐྱེན་ཆེན་པོ་ཡོན་ཏན་མ་ལུས་པའི་གཏེར་དུ་བསྔགས་སོ། །དེའང་ཁམས་གསུམ་གྱི་
སེམས་ཅན་ཐ་མལ་པ་རྣམས་ལས་མཐོ་བ་ཡོན་ཏན་གྱི་ཐོད་ཅན་ནི་ཐུབ་པའི་བསླབ་
གཞི་ལྔ་འཛིན་པའི་དགེ་བསྙེན་དང་། དགེ་བསྙེན་ཐམས་ཅད་ལས་མཐོ་བ་ཡོན་ཏན་
གྱི་ཐོད་ཅན་ནི་བསླབ་གཞི་བཅུ་འཛིན་པའི་དགེ་ཚུལ་དང་། དགེ་ཚུལ་ཐམས་ཅད་ལས་
མཐོ་བ་ཡོན་ཏན་གྱི་ཐོད་ཅན་ནི་ཁྲིམས་ཉིས་བརྒྱ་ལྔ་བཅུ་རྩ་གསུམ་བསྲུང་བའི་དགེ་
སློང་དང་། ཐེག་དམན་གྱི་ལམ་དུ་ཞུགས་པའི་དགེ་སློང་ཐམས་ཅད་ལས་མཐོ་བ་ཡོན་
ཏན་གྱི་ཐོད་ཅན་ནི་དགེ་སློང་བྱང་ཆུབ་སེམས་དཔའ་དང་། བྱང་སེམས་སོ་སྐྱེ་ཐམས་
ཅད་ལས་མཐོ་བ་ཡོན་ཏན་གྱི་ཐོད་ཅན་ནི་བྱང་སེམས་འཕགས་པ་དང༌། ཡོན་ཏན་
གྱི་ཐོད་ཅན་དེ་དག་རྣམས་ཀྱི་ཐོད་ལྟ་བུ་དེ་དག་ཀུན་ལས་མཆོག་ཏུ་གྱུར་པ་ནི་ཉོན་
མོངས་པ་ཀུན་ལས་རྣམ་པར་གྲོལ་བ་ནམ་མཁའི་ལམ་ལྟར་དག་པ་གཉིས་ལྡན་གྱི་ཆོས་
ཀྱི་དབྱིངས་ལ་རབ་ཏུ་གནས་པ་རྗེ་བཙུན་འཇམ་པའི་དབྱངས་སོ། །ཞེས་རྗེ་བཙུན་
འཇམ་པའི་དབྱངས་ལ་ཀུན་ལས་ཁྱད་པར་དུ་འཕགས་པའི་སྒོ་ནས་བསྔགས་སོ། །དེ་
ལྟར་དག་པ་གཉིས་ལྡན་གྱི་ཡེ་ཤེས་ཆོས་སྐུ་བསྙེས་པ་ནི་ཡིད་བཞིན་གྱི་ནོར་བུ་རིན་པོ་
ཆེ་དང་། ཅི་འདོད་སྩོལ་བའི་དཔག་བསམ་གྱི་ཤིང་ཆེན་པོ་དང༌། འདོད་དགུ་འབྱུང་བའི་
བུམ་པ་བཟང་པོ་ལྟར་འབད་རྩོལ་དང་རྣམ་རྟོག་མེད་པར་གང་གིས་གསོལ་བ་བཏབ་
པ་ཐམས་ཅད་ལ་མཆོག་དང་ཐུན་མོང་བའི་དངོས་གྲུབ་ཅི་འདོད་ཡིད་བཞིན་དུ་སྩོལ་

བར་མཛད་པའི་སྒོ་ནས་སེམས་ཅན་ཀུན་གྱི་དོན་བྱེད་དོ། །
དེའི་ཕྱིར་འདིར་རྗེ་བཙུན་འཇམ་པའི་དབྱངས་ལ་ཡིད་བཞིན་གྱི་ནོར་བུ་ཆེན་པོ་
འཆང་བ་དང་། ཁྱབ་བདག་རིན་ཆེན་ཀུན་གྱི་བདག་པོ་དང་། དཔག་བསམ་གྱི་ཤིང་
ཆེན་པོ་རྒྱས་པ་དང་། བུམ་པ་བཟང་པོ་ཆེ་བའི་མཆོག །ཅེས་རྒྱ་ཆེར་བསྔགས་སོ། །
ང གཉིས་པ་སྤྲུལ་སྐུ་མཛད་པ་དང་བཅས་པའི་སྒོ་ནས་བསྟོད་པ་ནི། ཕན་འདོད་
སེམས་ཅན་མཉེས་གཤིན་པ། །བཟང་ངན་ཤེས་ཤིང་དུས་ཤེས་ལ། ཁྱབ་བདག་དམ་
ཤེས་དམ་ཚིག་ལྡན། །དུས་ཤེས་སེམས་ཅན་དབང་པོ་ཤེས། །རྣམ་གྲོལ་གསུམ་ལ་
མཁས་པ་པོ། །ཞེས་གསུངས་སོ། །  ལུས་པའི། །མོ་
དོན་ནི། རྗེ་བཙུན་འཇམ་པའི་དབྱངས་ཀྱིས་ཆོས་སྐུའི་གོ་འཕང་བརྙེས་ནས་མཁའ་
ཁྱབ་ཀྱི་སེམས་ཅན་རྣམས་ལ་ཕན་པར་འདོད་པ་མཉེས་གཤིན་བྱམས་པས་གཟིགས་
པ་ན་སེམས་ཅན་རྣམས་ཀྱི་ལས་བཟང་ངན་དང་འབྲས་བུ་བདེ་སྡུག་གང་མྱོང་རྣམས་
མངོན་སུམ་དུ་ཤེས་ཤིང༌། འདས་པའི་དུས་སུ་ལས་གང་བྱས་པ་དང༌། ད་ལྟར་གྱི་དུས་
ན་བྱ་བ་གང་དང་གང་བྱེད་པ་དང་། མ་འོངས་པའི་དུས་སུ་ཇི་ལྟར་འགྱུར་བ་རྣམས་ཤེས་
ལ། ཁྱབ་བདག་ཆེན་པོ་རང་ཉིད་ཀྱིས་སྔོན་རྒྱལ་བ་སྲས་བཅས་དཔང་དུ་བཞག་སྟེ་
སེམས་ཅན་རྣམས་འཁོར་བའི་སྡུག་བསྔལ་ལས་སྒྲོལ་བར་དམ་བཅས་པ་ཤེས་ཤིང་
དྲན་ལ། དམ་བཅའ་དེ་ལས་ནམ་ཡང་མི་འགྱུར་བའི་དམ་ཚིག་དང་ལྡན་པས་རིགས་
དྲུག་གི་སེམས་ཅན་རྣམས་ལ་གཟིགས་ཏེ་སུ་ཞིག་འཁོར་བའི་གནས་ནས་དྲང་བར་བྱ་
བ་དང་། དུས་ནམ་ཞིག་ན་སྒྲོལ་བར་འགྱུར་བའི་དུས་ཤེས་ཤིང་། སེམས་ཅན་སོ་སོའི་
དབང་པོ་དང་། བསམ་པ་དང་། ཁམས་དང་། བག་ལ་ཉལ་ཇི་བཞིན་དུ་ཤེས་ནས་རང་
རང་གི་སྐལ་བ་དང་འཚམ་པར་ཉན་ཐོས་དང་རང་སངས་རྒྱས་དང་ཐེག་པ་ཆེན་པོའི་

རྣམ་གྲོལ་གསུམ་དུ་འགོད་པ་ལ་མཁས་ཤིང་། མཁས་པ་ལྟར་དུ་དུས་ལས་ཡོལ་བ་
མེད་པར་སེམས་ཅན་དེ་དང་དེ་དག་གི་དོན་མཛད་དོ། །ཚུལ་འདི་ནི་ལུང་ལས། ཐུབ་
པའི་དབང་པོས་རིགས་དྲུག་གི་སེམས་ཅན་རྣམས་ལ་གཟིགས་ནས་དོན་མཛད་ཚུལ་
གསུངས་པ་དང་མཚུངས་པ་སྟེ། ལུང་ལས། བཅོམ་ལྡན་འདས་ལ་མི་མཁྱེན་པ་དང་མི་
གཟིགས་པ་མི་མངའ་བས། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་དང་ལྡན་
པ། འཇིག་རྟེན་ལ་ཕན་པར་ཞུགས་པ། བསྲུང་བ་གཅིག་པུ་པ། ཉག་གཅིག་དཔའ་བ།
གཉིས་པ་མེད་པ། གཉིས་སུ་མི་གསུང་པ། ཞི་གནས་དང་ལྷག་མཐོང་གིས་བཞུགས་
པ། རིག་པ་གསུམ་གསལ་བ། བསླབ་པ་གསུམ་ལ་ལེགས་པར་བསླབས་པ། འདུལ་
བའི་གནས་གསུམ་གྱི་གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་
པ་བཞིས་སྤྱོད་པའི་གཞི་ལ་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་
སྤྱོད་པར་མཛད་པ། བདེན་པ་བཞི་སྟོན་པ། མི་འཇིགས་པ་བཞིས་བསྙེངས་པ་མི་
མངའ་པ། ཡན་ལག་ལྔ་སྤངས་པ། འགྲོ་བ་ལྔ་ལས་འདས་པ། །ཕུང་པོ་ལྔ་བདག་མེད་
པར་སྟོན་པ། ཡན་ལག་དྲུག་དང་ལྡན་པ། ཕར་ཕྱིན་དྲུག་རྫོགས་པ། དབང་པོ་དྲུག་གི་
སྒོ་བསྡམས་པ། ཡང་དག་པར་དགའ་བའི་ཆོས་དྲུག་ལ་གོམས་པ། བྱང་ཆུབ་ཀྱི་ཡན་
ལག་བདུན་གྱི་མེ་ཏོག་གིས་ཕྱུག་པ། འཕགས་པའི་ནོར་བདུན་སྟོན་པ། འཇིག་རྟེན་གྱི་
ཆོས་བརྒྱད་ཀྱིས་མ་གོས་པ། ལམ་གྱི་ཡན་ལག་བརྒྱད་སྟོན་པ། སྙོམས་འཇུག་དགུ་ལ་
མཁས་པ། ཀུན་ནས་མནར་སེམས་ཀྱི་དངོས་པོ་དགུ་ལ་མཁས་པ། སྟོབས་བཅུ་དང་
ལྡན་པ། ཕྱོགས་བཅུར་སྙན་པ་ཡང་དག་པར་རྒྱས་པ། བརྒྱ་ཕྲག་བཅུར་དབང་སྒྱུར་བ་
ལས་ཁྱད་པར་དུ་འཕགས་པ་རྣམས་ཀྱི་ཆོས་ཉིད་ནི། དུས་དྲུག་ཏུ་སངས་རྒྱས་ཀྱི་སྤྱན་
གྱིས་འཇིག་རྟེན་ལ་གཟིགས་ནས། སུ་གདུལ་བའི་དུས་ལ་བབ་སྙམ་དུ་གཟིགས་ཏེ།

ཆུ་སྲིན་གནས་ཀྱི་དུག་ཅན་པ། །དུས་ལས་འདའ་བར་འགྱུར་སྲིད་ཀྱི། །སངས་རྒྱས་
གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཞེས་གསུངས་པ་ལྟར་ཏེ།
འདིར་རྗེ་བཙུན་འཇམ་པའི་དབྱངས་ལ་ཡོན་ཏན་དེ་དག་གི་སྒོ་ནས་བསྔགས་པའོ། །
གསུམ་པ་ལོངས་སྤྱོད་རྫོགས་སྐུ་མཛད་པ་དང་བཅས་པའི་སྒོ་ནས་བསྟོད་པ་ནི།
ཡོན་ཏན་ལྡན་ཞིང་ཡོན་ཏན་ཤེས། །ཆོས་ཤེས་བཀྲ་ཤིས་བཀྲ་ཤིས་འབྱུང་། །བཀྲ་ཤིས་
ཀུན་གྱིས་བཀྲ་ཤིས་པ། །གྲགས་པའི་བཀྲ་ཤིས་སྙན་གྲགས་དགེ །དབུགས་འབྱིན་
ཆེན་པོ་དགའ་སྟོན་ཆེ། །དགའ་ཆེན་རོལ་མོ་ཆེན་པོ་སྟེ། །བཀུར་སྟི་རིམ་གྲོ་ཕུན་སུམ་
ཚོགས། །མཆོག་ཏུ་དགའ་བའི་གྲགས་བདག་དཔལ། །མཆོག་ལྡན་མཆོག་སྦྱིན་གཙོ་
བོ་སྟེ། །སྐབས་ཀྱི་དམ་པ་སྐྱབས་སུ་འོས། །འཇིག་རྟེན་དགྲ་སྟེ་རབ་ཀྱི་མཆོག །
འཇིགས་པ་མ་ལུས་སེལ་བ་པོ། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ལ་མཚན་དཔེས་སྤྲས་པ་སོགས་སྐུའི་ཡོན་ཏན་དང༌། གསུང་དབྱངས་ཡན་ལག་
དྲུག་ཅུ་དང་ལྡན་པ་སོགས་གསུང་གི་ཡོན་ཏན་དང་། ཤེས་བྱ་ཐམས་ཅད་གཟིགས་པ་
སོགས་ཐུགས་ཀྱི་ཡོན་ཏན་རྣམས་དང་ལྡན་ཞིང་། ཡོན་ཏན་ཁྱད་པར་ཅན་དེ་དག་གདུལ་
བྱ་རྣམས་ལ་སྟེར་བར་མཛད་པའི་ཐབས་ཚུལ་ཇི་ལྟ་བ་བཞིན་ཤེས་ཏེ། ཇི་ལྟར་མཁྱེན་
པ་ལྟར་གདུལ་བྱ་རྣམས་སངས་རྒྱས་ཀྱི་གོ་འཕང་ཐོབ་པའི་ཐབས་ལ་རིམ་གྱིས་དཀྲི་
བར་མཛད་དོ། །དེའང་ཐོག་མར་ལས་རྒྱུ་འབྲས་ཀྱི་ཆོས་ཤེས་པའི་དད་པ་ལ་བཀོད་དེ་
བཀྲ་ཤིས་པ་དེས་ངན་སོང་ལས་དྲངས་ནས་མཐོ་རིས་ཀྱི་བདེ་བ་ལ་འགོད་པའི་བཀྲ་
ཤིས་འབྱུང་བར་མཛད། དེ་ནས་ཀུན་ནས་ཉོན་མོངས་དང་རྣམ་བྱང་ཕྱོགས་ཀྱི་བླང་
དོར་རྒྱས་པར་བསྟན་ཏེ་བཀྲ་ཤིས་པ་ཀུན་གྱི་བཀྲ་ཤིས་པ་ཕྱིར་མི་ལྡོག་པའི་ལམ་ལ་
བཀོད་དེ་རྒྱལ་བ་སྲས་བཅས་ཀུན་གྱིས་བསྔགས་པའི་གྲགས་པའི་བཀྲ་ཤིས་སྙན་པར་

གྲགས་པ་དོན་དམ་པའི་དགེ་བ་ཐར་པའི་ས་ལ་བཀོད་དེ། ཐོག་མ་མེད་པ་ནས་འཁོར་
བར་འཁྱམས་ཏེ་དབུགས་མ་ཕྱིན་པ་རྣམས་དབུགས་དབྱུང་བར་མཛད་པས་ན་རྗེ་བཙུན་
འཇམ་པའི་དབྱངས་ལ་དབུགས་འབྱིན་ཆེན་པོ་ཞེས་བསྔགས་ཤིང་། ཐོག་མ་མེད་པ་
ནས་སྡུག་བསྔལ་གྱིས་ཉམ་ཐག་པ་རྣམས་ཐར་པའི་དགའ་སྟོན་ཆེན་པོ་ལ་འགོད་པར་
མཛད་པས་ན་དགའ་སྟོན་ཆེ་ཞེས་བསྔགས་ཤིང༌། གདུལ་བྱ་རྣམས་ཐར་པ་བླ་ན་མེད་
པའི་དགའ་བ་ཆེན་པོ་ཟག་པ་མེད་པའི་བདེ་བའི་དཔལ་ལ་འགོད་པར་མཛད་པས་ན་
དགའ་ཆེན་རོལ་མོ་ཆེན་པོ་ཞེས་བསྔགས་སོ། །དེའི་ཕྱིར་རྗེ་བཙུན་འཇམ་པའི་དབྱངས་
ནི་འགྲོ་བ་ལྷ་དང་བཅས་པས་བཀུར་བསྟི་ཕུན་སུམ་ཚོགས་པས་མཆོད་པར་བྱ་བ་དང༌།
རིམ་གྲོ་ཕུན་སུམ་ཚོགས་པས་བསྙེན་བཀུར་བར་བྱ་བ་དང་། མཆོག་ཏུ་དགའ་བས་
གྲགས་པའི་གཞི་དང་། ཁྱབ་བདག་དཔལ་དང་ལྡན་པ་དང་། མཆོག་ལྡན་མཆོག་སྦྱིན་
གཙོ་བོ་དང་། སྐྱབས་ཀྱི་དམ་པ་དང་། ལས་ཉོན་གྱིས་བཅིངས་པའི་འཁོར་བ་འཇིག་
པར་མཛད་པས་ན། འཇིག་རྟེན་དགྲ་དང་། རབ་ཀྱི་མཆོག་དང་། འཇིགས་པ་མ་ལུས་
སེལ་བ་པོ། །ཞེས་རྒྱ་ཆེར་བསྔགས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་ཡོན་
ཏན་དེ་དག་དྲན་པར་བྱས་ལ་རྗེ་བཙུན་འཇམ་པའི་དབྱངས་ལ་དད་ཅིང་གུས་པས་གསོལ་
བ་གདབ་པར་བྱའོ། ། 
གཉིས་པ་རྗེ་བཙུན་འཇམ་པའི་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་བསྟོད་པ་
རྒྱས་པར་བཤད་པ་ལ་ལྔ། སྐུའི་རྣམ་འགྱུར་སྣ་ཚོགས་ཀྱི་སྒོ་ནས་སེམས་ཅན་གྱི་དོན་
མཛད་ཚུལ་ལས་བརྩམས་ཏེ་བསྟོད་པ། ཆོས་ཀྱི་སྐུའི་སྒོ་ནས་བསྟོད་པ། ཡེ་ཤེས་ཀྱི་
སྐུའི་སྒོ་ནས་བསྟོད་པ། སྤྲུལ་པའི་སྐུ་མཛད་པ་དང་བཅས་པའི་སྒོ་ནས་བསྟོད་པ། ལོངས་
སྤྱོད་རྫོགས་སྐུའི་སྒོ་ནས་བསྟོད་པའོ། ། ཞཐཱ་ཝཀྱི་ལྷས་པཱཎ་ཀྱི་ལུགསྐུ་ཊ་མང་གི་མག་

ཡིའུ་༑ དང་པོ་ལ་གསུམ། ཁྱིམ་པའི་བརྟུལ་ཞུགས་བཟུང་བའི་ཚུལ་ལས་བརྩམས་ཏེ་
བསྟོད་པ། རབ་ཏུ་བྱུང་བའི་བརྟུལ་ཞུགས་བཟུང་བའི་ཚུལ་ལས་བརྩམས་ཏེ་བསྟོད་པ།
རྣམ་པར་གྲོལ་བའི་ཚུལ་ལས་བརྩམས་ཏེ་བསྟོད་པའོ། ། ai༢"དང་ར་ཟླ་ཐཆ
དང་པོ་ནི། གཙུག་ཕུད་ཕུད་པུ་ལྕང་ལོ་ཅན། །རལ་པ་མུཉྫ་ཅོད་པན་ཐོགས། །
གདོང་ལྔ་གཙུག་ཕུད་ལྔ་དང་ལྡན། །ཟུར་ཕུད་ལྔ་པ་མེ་ཏོག་ཐོད། །ཅེས་གསུངས། དོན་
ནི། རྗེ་བཙུན་འཇམ་པའི་དབྱངས་ཀྱིས་གདུལ་བྱའི་ཁམས་དང་བསམ་པ་ལ་གཟིགས་
ནས། ཆ་ལུགས་སྣ་ཚོགས་སྟོན་པར་མཛད་དེ། གཙུག་ཕུད་བཞག་པའི་ཆ་ལུགས་དང་།
ཕུད་པུ་ཞེས་པ་གཙུག་ཕུད་ཀྱི་གཡས་གཡོན་དུ་འཕྱང་བའི་ཁྱད་པར་ལ་བཤད་པ་དང་།
ཕུད་པུ་ལྕང་ལོ་ཞེས་སྦྲེལ་ནས་བཤད་པ་དང་། འགའ་ཞིག་གིས་ཕུད་པུ་ཞེས་པ་གཙུག་
ཕུད་འཇོག་པའི་ཚེ་སྐྲ་བྱིངས་མ་གཞར་ནས་ཕུད་དཀོན་མཆོག་ལ་འབུལ་བའི་དོན་དུ་
བཤད་པ་སོགས་བཤད་ཚུལ་མང་ཡང་ཕྱི་མ་འདི་ནི་དོན་དུ་མ་སོང་བ་འདྲ་ཞིང་ཇི་ལྟར་
ཡང་དབུ་སྐྲ་འཇོག་ལུགས་ཀྱི་ཁྱད་པར་ཞིག་གོ །ལྕང་ལོ་ནི་ཡོངས་སུ་གྲགས་པ་ལྟར་
དང་། རལ་པ་མུཉྫ་ཞེས་པ་རྒྱ་འགྲེལ་འགའ་ཞིག་ཏུ་རལ་པ་དང་མུཉྫ་སོ་སོར་བྱས་ནས་
མུཉྫ་ཞེས་པ་སྐྲ་འཐུར་དུ་རིང་པོར་འཕྱང་བ་ལ་བཤད་པའང་སྣང་སྟེ། རལ་པ་ནི་ཡོངས་
གྲགས་ལྟར་དང་མུཉྫ་ནི་རྒྱ་སྐད་བསྒྱུར་མ་བདེ་བ་ཞིག་གོ །ཅོད་པན་ཐོགས་པ་ནི་གོ་སླ་
ལ། གདོང་ལྔ་གཙུག་ཕུད་ལྔ་དང་ལྡན། །ཞེས་པ་ལ་རྒྱ་འགྲེལ་འགའ་ཞིག་ཏུ་དབུ་
གདོང་ལྔ་པ་གདོང་རེ་རེ་ལ་གཙུག་ཕུད་རེ་རེ་བཞག་པས་གདོང་ལྔ་གཙུག་ཕུད་ལྔ་དང་
ལྡན་པ་ཞེས་བཤད། འགའ་ཞིག་གིས་རྗེ་བཙུན་འཇམ་པའི་དབྱངས་ཀྱི་ཚངས་པའི་
ཚུལ་བཟུང་བ་ལ་བཤད་དེ། ཚངས་པ་ནི་གདོང་བཞི་པར་གྲགས་ཀྱང་སྐབས་འགར་
ཚངས་པས་གདོང་ལྔ༌སྤྲུལ༌ཏེ༌གདོང་བཞིའི་སྟེང་དུ་གདོང་གཅིག་ཡོད་པ་གདོང་བཞི་

ལས་རིག་བྱེད་བཞི་བརྗོད་ཅེས་འབྱུང་བ་ལྟར་རྗེ་བཙུན་འཇམ་པའི་དབྱངས་ཀྱིས་ཀྱང་
གདུལ་བྱའི་དོན་དུ་ཆ་ལུགས་དེ་བཞིན་དུ་མཛད་པའང་ཡོད་པའོ། །ཟུར་ཕུད་ལྔ་པ་
ཞེས་པ་རྗེ་བཙུན་འཇམ་པའི་དབྱངས་ཀྱི་མཚན་དུ་ཡོངས་སུ་གྲགས་ཏེ་དབུ་སྐྲ་ཐོར་
ཅོག་བཅིངས་པ་ལ་ཟུར་ཕུད་ལྔ་དང་། ཟུར་ཕུད་རེ་རེ་ལའང་དྲི་ཞིམ་པོའི་མེ་ཏོག་གིས་
མཛེས་པས་ཟུར་ཕུད་ལྔ་པ་མེ་ཏོག་ཐོད། །ཅེས་བསྔགས་སོ། །འདི་དག་ཀྱང་མཚོན་
བྱེད་ཙམ་སྟེ་རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་
ལ་ཐུགས་བརྩེ་བས་གཟིགས་ནས་རང་རང་གི་དབང་པོ་དང་འཚམས་པར་གང་ལ་གང་
འདུལ་གྱི་སྤྲུལ་པ་བསྟན་ནས་དོན་མཛད་དེ། རྒྱུད་ཚིག་འདི་དག་ལ་དུས་འཁོར་གྱི་
དབང་བསྐུར་ཚུལ་ལ་སྦྱར་བའི་ནང་བཤད་ཀྱང་སྣང་ངོ་། །
སངས་རྒྱས་དང་བྱང་སེམས་དབང་ཐོབ་པ་རྣམས་ཀྱིས་གང་ལ་གང་འདུལ་གྱི་
སྤྲུལ་པ་སྣ་ཚོགས་སྟོན་པ་དཀོན་མཆོག་ཏ་ལའི་གཟུངས་ལས། དེ་དག་སྙན་དངགས་
མཁན་རྒྱལ་སྙན་དངགས་སྦྱོར། །གར་མཁན་རྔ་མཁན་གྱད་དང་རོལ་མོ་མཁན། །
གཞགས་མཛེས་རྒྱན་ཕྲེང་ཐོགས་ཤིང་གར་བྱེད་དང་། །སྒྱུ་མ་མཁན་པོ་གཟུགས་མང་
ཀུན་ཏུ་སྟོན། །གྲོང་པ་གྲོང་དཔོན་ཁ་ལོ་སྐྱུར་བར་འགྱུར། །དེ་བཞིན་དེད་དཔོན་ཚོང་
དཔོན་ཁྱིམ་བདག་འགྱུར། །རྒྱལ་པོ་བློན་པོ་མདུན་འདོན་ཕོ་ཉ་དང༌། །སྨན་པ་འཇིགས་
མེད་བསྟན་བཅོས་ཆོ་ག་མཁན། །དེ་དག་དགོན་པར་ལྗོན་ཤིང་ཆེན་པོར་འགྱུར། །སྨན་
དང་རིན་ཆེན་མི་ཟད་གཏེར་རྣམས་དང༌། །ཡིད་བཞིན་ནོར་བུ་འདོད་སྦྱིན་སྡོང་པོ་དང་། །
ལམ་གོལ་དོང་པ་རྣམས་ལ་ལམ་སྟོན་འགྱུར། །འཇིག་རྟེན་བྱུང་ནས་མི་རིང་ཤེས་གྱུར་
ཅིང་། །སེམས་ཅན་ལས་ཀྱི་ཚུལ་རྣམས་མི་ཤེས་པ། །དེ་དག་ཀུན་ལ་རྨོས་ཆོས་ཚོགས་
ཐབས་དང༌། །སྣ་ཚོགས་བཟོ་རྣམས་འཇིག་རྟེན་བརྗོད་པར་བྱེད། །འཚེ་མེད་གནོད་པ་

མེད་པའི་སྦྱོར་བ་གང༌། །སེམས་ཅན་བདེ་བྱེད་མཁས་པས་རབ་བསྔགས་པ། །རིག་
སྟོབས་སྨན་དང་བསྟན་བཅོས་སྣ་ཚོགས་ཀུན། །དྲང་སྲོང་དེ་དག་རྣམས་ཀྱིས་རབ་ཏུ་
བརྗོད། །གང་ལ་ལྷར་བཅས་འཇིག་རྟེན་མོས་གྱུར་པ། །དྲང་སྲོང་སྤྱོད་མཆོག་དམ་པ་
གང༌ཡིན༌དང༌། །བརྟུལ་ཞུགས་དཀའ་སྤྱད་དཀའ་ཐུབ་མཆོག་ཀུན་ཀྱང༌། །མཁས་པ་
དེ་དག་རྣམས་ཀྱིས་རབ་ཏུ་བརྗོད། །དེ་དག་སྤྱོད་ཅན་ཀུན་རྒྱུ་མུ་སྟེགས་ཅན། །གདུང་
བ་གོའུ་ཏ་མ་དང་མི་སྨྲ་སྤྱོད། །གཅེར་བུ་གོས་མེད་ལྷུར་ལེན་དགེ་སྦྱོང་ལ། །མུ་སྟེགས་
ཅན་གྱི་སློབ་དཔོན་མཁས་པར་སྟོན། །དེ་དག་ཀུན་ཏུ་འཚོ་བའི་ཆོས་འཛིན་དང་། །བླ་
ན་ཡོད་དང་བླ་ན་མེད་རྣམས་དང་། །རལ་པ་རིང་དང་གཞོན་ནུའི་བརྟུལ་ཞུགས་ཅན། །
དེ་དག་ཏུ་ཡང་སློབ་དཔོན་འགྱུར་བ་ཡིན། །ཞེས་གསུངས་པ་ལྟར་རོ། །
གཉིས་པ་རབ་ཏུ་བྱུང་བའི་བརྟུལ་ཞུགས་བཟུང་བའི་ཚུལ་ལས་བརྩམས་ཏེ་བསྟོད་
པ་ནི། མགོ་ཟླུམ་བརྟུལ་ཞུགས་ཆེན་པོ་པ། །ཚངས་པར་སྤྱོད་པ་བརྟུལ་ཞུགས་མཆོག །
དཀའ་ཐུབ་མཐར་ཕྱིན་དཀའ་ཐུབ་ཆེ། །གཙང་གནས་དམ་པ་གོའུ་ཏ་མ། །ཁྲམ་ཟེ་
ཚངས་པ་ཚངས་པ་ཤེས། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་
གདུལ་བྱའི་དོན་དུ་མགོ་ཟླུམ་སྟེ་མགོ་བོའི་སྐྲ་དང་ཁ་སྤུ་རྣམས་བྲེག་སྟེ་གོས་ངུར་སྨྲིག་
བགོས་ནས་རབ་ཏུ་བྱུང་བའི་བརྟུལ་ཞུགས་བཟུང་ནས་སེམས་ཅན་གྱི་དོན་མཛད་པས་
ན། མགོ་ཟླུམ་བརྟུལ་ཞུགས་ཆེན་པོ་པ། །ཞེས་བསྔགས། བརྟུལ་ཞུགས་ཐམས་ཅད་ཀྱི་
ནང་ན་ཚངས་པར་སྤྱོད་པ་དགེ་སློང་གི་ཆ་ལུགས་བཟུང་བ་ནི། རབ་དང་མཆོག་དང་
ཕུལ་དུ་བྱུང་བ་སྟེ། སངས་རྒྱས་ཐམས་ཅད་ཀྱང་མཆོག་གི་སྤྲུལ་སྐུའི་མཛད་པ་སྟོན་
པའི་ཚེ་རབ་ཏུ་བྱུང་བའི་ཆ་ལུགས་མཛད་པ་ཡོངས་སུ་གྲགས་པ་ལྟར་རོ། །རྗེ་བཙུན་
འཇམ་པའི་དབྱངས་ཀྱིས་སྐབས་འགར་མུ་སྟེགས་དཀའ་ཐུབ་ཅན་རྣམས་འདུལ་བའི་

ཕྱིར་དཀའ་ཐུབ་ཆེན་པོ་ལ་གནས་ཏེ་དཀའ་ཐུབ་མཐར་ཕྱིན་པ་གཙང་གནས་དམ་པ་
གོའུ་ཏ་མ་ལྟ་བུར་ཡང་སྟོན་པར་མཛད་དོ། །གོའུ་ཏ་མ་ཞེས་པ་ནི་ཐུབ་པའི་མཚན་གྱི་
རྣམ་གྲངས་ཏེ་སྟོན་པ་ཐུབ་པའི་དབང་པོ་འདི་ཉིད་དྲང་སྲོང་གོའུ་ཏ་མའི་རིགས་མང་
བཀུར་རྒྱལ་པོའི་རྒྱལ་རྒྱུད་དྲི་མ་མེད་པ་ཤཱཀྱའི་རྒྱལ་པོ་ཟས་གཙང་གི་སྲས་སུ་འཁྲུངས་
ནས་ཞིང་འདིར་ཆོས་འཁོར་བསྐོར་བར་མཛད་པས་ན་སྟོན་པ་ལ་གོའུ་ཏ་མ་ཞེས་མདོ་
སྡེ་དག་ལས་རྒྱ་ཆེར་བསྔགས་པ་ལྟར་རོ། །ཡང་རྗེ་བཙུན་འཇམ་པའི་དབྱངས་ཀྱི་སྐབས་
འགའ་ཞིག་ཏུ་ཚངས་པའི་སྲས་པོར་གྲགས་པ་བྲམ་ཟེའི་ཚུལ་བཟུང་ནས་སེམས་ཅན་
གྱི་དོན་མཛད་ཅིང་། གདུལ་བྱ་རྣམས་ཚངས་པ་མཚུངས་པར་སྤྱོད་པ་ལ་འགོད་པའི་
ཐབས་མཁས་པ་ཤེས་ནས་ཚུལ་དེ་ལ་དཀྲི་བར་མཛད་དོ། ། 
འདི་དག་ཀྱང་མཚོན་བྱེད་ཙམ་སྟེ། རྗེ་བཙུན་འཇམ་པའི་དབྱངས་ཀྱིས་མཁའ་
ཁྱབ་ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམས་པའི་སྤྲུལ་པ་བསྟན་ནས་
དོན་མཛད་དེ། ལ་ལར་ལྷའི་རྣམ་པ། ལ་ལར་མིའི་རྣམ་པ། ལ་ལར་བྱ་དང་རི་དྭགས་
སོགས་ཀྱི་རྣམ་པ། ལ་ལར་རིན་པོ་ཆེ་དང་ལྗོན་ཤིང་སོགས་ཀྱི་རྣམ་པ་སྟོན་པར་མཛད་
དོ། ། 
གསུམ་པ་རྣམ་པར་གྲོལ་བའི་ཚུལ་ལས་བརྩམས་ཏེ་བསྟོད་པ་ནི། མྱ་ངན་འདས་
པ་ཚངས་པ་ཐོབ། །གྲོལ་བ་ཐར་པ་རྣམ་གྲོལ་ལུས། །རྣམ་གྲོལ་ཞི་བ་ཞི་བ་ཉིད། །མྱ་
ངན་འདས་ཞི་མྱ་ངན་འདས། །ལེགས་པར་མྱ་ངན་འདས་དང་ཉེ། །བདེ་སྡུག་སེལ་བ་
མཐར་གྱུར་པ། །ཆགས་བྲལ་ལུས་ལས་འདས་པ་པོ། །ཞེས་གསུངས། དོན་ནི། རྗེ་
བཙུན་འཇམ་པའི་དབྱངས་ཀྱིས་སྤངས་རྟོགས་ཐམས་ཅད་མཐར་ཕྱིན་ཀྱང་གདུལ་བྱའི་
དོན་དུ་ཉན་རང་གི་མྱ་ངན་ལས་འདས་པ་མངོན་དུ་བྱེད་པའི་ཚུལ་ཡང་སྟོན་ཅིང་། འགའ་

ཞིག་ཏུ་ཚངས་པ་མི་གནས་པའི་མྱ་ངན་ལས་འདས་པ་གསར་དུ་ཐོབ་པའི་ཚུལ་ཡང་
སྟོན་ནོ། །དེའང་འཁོར་བའི་འཆིང་བ་ལས་གྲོལ་བ་ཐར་པ་རྣམ་པར་གྲོལ་བའི་ལུས་
དང་། སྲིད་ཞི་གཉིས་ཀའི་མཐའ་ལས་རྣམ་པར་གྲོལ་བའི་ཞི་བ་མི་གནས་པའི་མྱང་
འདས་དང་། མི་གནས་པའི་མྱང་འདས་ལེགས་པར་མྱ་ངན་ལས་འདས་པ་དང་ཉེ་བ་ས་
བཅུའི་སེམས་དཔའི་ཚུལ་ཡང་སྟོན་ཏེ། གདུལ་བྱའི་དབང་གིས་ཉན་ཐོས་རྒྱུན་ཞུགས་
ཀྱི་ཚུལ་དང༌། དགྲ་བཅོམ་པའི་ཚུལ་དང་། རང་རྒྱལ་དགྲ་བཅོམ་པའི་ཚུལ་དང་། བྱང་
སེམས་ལས་དང་པོ་པའི་ཚུལ་དང་། བྱང་སེམས་སར་གནས་ཀྱི་ཚུལ་དང་། ས་བཅུའི་
དབང་ཕྱུག་གི་ཚུལ་དང་། མཁའ་ཁྱབ་ཀྱི་སེམས་ཅན་རྣམས་ལ་ཕན་བདེ་སྟེར་བ་དང་།
སྡུག་བསྔལ་མ་ལུས་སེལ་བ་མཐར་ཐུག་པར་གྱུར་པ་དམན་པའི་ཆགས་བྲལ་གྱི་ལུས་
ལས་འདས་པ་སངས་རྒྱས་ཀྱི་གོ་འཕང་བརྙེས་པའི་ཚུལ་སྣ་ཚོགས་སྟོན་པར་མཛད་དེ་
མཁའ་ཁྱབ་ཀྱི་ཞིང་ཐམས་ཅད་དུ་སྤྲུལ་པས་བཀང་ནས་མཆོག་དམན་བར་མའི་འགྲོ་
བ་མཐའ་དག་གི་དོན་མཛད་པ་ནི་བསམ་གྱིས་མི་ཁྱབ་པའི་གནས་སོ། །དེའི་ཕྱིར་རྒྱུད་
འདིར་རྗེ་བཙུན་འཇམ་པའི་དབྱངས་ཀྱིས་ཐབས་མཁས་ཀྱི་སྤྲུལ་པ་མཐའ་ཡས་པས་
སེམས་ཅན་གྱི་དོན་མཛད་ཚུལ་ལས་བརྩམས་ཏེ་མཚན་ཡང་དག་པར་བརྗོད་པར་
མཛད་པས་ན་རྒྱུད་འདི་འདོན་པའི་ཚེ་རྗེ་བཙུན་འཇམ་པའི་དབྱངས་ཀྱི་གསང་བ་
བསམ་གྱིས་མི་ཁྱབ་པའི་མཛད་པའི་ཚུལ་ལ་ཡིད་ཆེས་ཀྱི་དད་པ་བསྐྱེད་ནས་གསོལ་བ་
གདབ་པར་བྱའོ།
གཉིས་པ་ཆོས་སྐུའི་སྒོ་ནས་བསྟོད་པ་ལ་གཉིས། ངོ་བོ་ཉིད་སྐུའི་སྒོ་ནས་བསྟོད་པ་
དང༌། ཡེ་ཤེས་ཆོས་སྐུའི་སྒོ་ནས་བསྟོད་པའོ། །དང་པོ་ནི། ཐུབ་པ་མེད་པ་དཔེ་མེད་
པ། །མི་མངོན་མི་སྣང་གསལ་བྱེད་མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་

ཟག་མེད་ས་བོན་བྲལ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་
ཆོས་སྐུ་མངོན་དུ་མཛད་པ་དེ་ལ་ངོ་བོ་ཉིད་སྐུ་དང་ཡེ་ཤེས་ཆོས་སྐུ་གཉིས་ལས། ངོ་བོ་
ཉིད་སྐུ་ནི་དག་པ་གཉིས་ལྡན་གྱི་སྐུ་སྟེ། སྐུ་དེ་ནི་གཞན་གང་གིས་ཀྱང་མི་ཐུབ་པས་ཐུབ་
པ་མེད་པ། དཔེས་མཚོན་དུ་མེད་པ། འདིའོ་ཞེས་མི་མངོན་པ། གཟུགས་སུ་མ་གྲུབ་
པས་མི་སྣང་བ། ཉི་མ་དང་ཟླ་བ་དང་ནོར་བུ་དང་མར་མེའི་འོད་སོགས་འཇིག་རྟེན་གྱི་
གསལ་བྱེད་གང་གིས་ཀྱང་གསལ་བར་བྱེད་ནུས་པ་མིན་པས། རྒྱུ་རྐྱེན་གྱིས་མ་བསྐྱེད་
པས་རྐྱེན་གང་གིས་ཀྱང་མི་འགྱུར་པ། དེ་ལ་དམིགས་ནས་བསྒོམས་ན་སངས་རྒྱས་ཀྱི་
སར་ཀུན་ཏུ་འགྲོ་ནུས་པ། སྣོད་བཅུད་ཀུན་ལ་ཁྱབ་པ་ཏིལ་ལ་ཏིལ་མར་བཞིན་དུ་
གནས་ཀྱང་ཤིན་ཏུ་ཕྲ་ཞིང་རྟོགས་དཀའ་བས་དམུས་ལོང་གིས་རང་གིས་ཁྱིམ་གྱི་ས་
འོག་ན་གནས་པའི་གཏེར་མི་མཐོང་བ་བཞིན་དུ་འགྲོ་བ་རྣམས་ཀྱིས་རང་རང་གི་སེམས་
ལ་ཆོས་ཉིད་རང་བཞིན་རྣམ་དག་དེ་གནས་ཀྱང་གློ་བུར་གྱི་དྲི་མས་བསྒྲིབས་ནས་མི་
མཐོང་བ། ཟབ་པ་ཞི་བ་སྤྲོས་པ་དང་བྲལ་བ་རང་བཞིན་གྱིས་འོད་གསལ་བ་དེ་རྗེ་
བཙུན་འཇམ་པའི་དབྱངས་ཀྱིས་མངོན་སུམ་དུ་མཛད་པས་ཐུགས་ལ་ཟག་པ་མེད་ཅིང་
འཁོར་བའི་སྡུག་བསྔལ་བསྐྱེད་པའི་ས་བོན་ཐམས་ཅད་དང་བྲལ་ཏེ་ནམ་མཁའ་རྣམ་
པར་དག་པ་ལྟ་བུའི་ཆོས་ཀྱི་སྐུ་བརྙེས་སོ། །
གཉིས་པ་ཡེ་ཤེས་ཆོས་སྐུའི་སྒོ་ནས་བསྟོད་པ་ནི། །རྡུལ་མེད་རྡུལ་བྲལ་དྲི་མ་མེད། །
ཉེས་པ་སྤངས་པ་སྐྱོན་མེད་པ། །ཤིན་ཏུ་སད་པ་སད་པའི་བདག། ཀུན་ཤེས་ཀུན་རིག་
དམ་པ་པོ། །རྣམ་པར་ཤེས་པའི་ཆོས་ཉིད་འདས། །ཡེ་ཤེས་གཉིས་མེད་ཚུལ་འཆང་
བ། །རྣམ་པར་རྟོག་མེད་ལྷུན་གྱིས་གྲུབ། །དུས་གསུམ་སངས་རྒྱས་ལས་བྱེད་པ། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་སྔར་བཤད་པ་ལྟར་གྱི་ཐུགས་

ཀྱི་ཆོས་ཉིད་རང་བཞིན་རྣམ་དག་དེ་མངོན་སུམ་དུ་མཛད་པ་མཐར་ཕྱིན་པ་ན་ཤེས་བྱའི་
གནས་ལུགས་ལྟ་བ་ལ་སྒྲིབ་བྱེད་ཀྱི་ཉོན་མོངས་པའི་རྡུལ་མེད་ཅིང་ཉོན་མོངས་པའི་
བག་ཆགས་ཀྱི་རྡུལ་དང་བྲལ་བ་དྲི་མ་མེད་པ་ཉེས་པ་བག་ཆགས་སོགས་དུག་གསུམ་
སྤངས་ཤིང་གཉིས་སྣང་འཁྲུལ་པའི་སྐྱོན་མེད་པ། ཐོག་མ་མེད་པ་ནས་མ་རིག་པའི་
གཉིད་ཀྱིས་མྱོས་པ་ཤིན་ཏུ་སད་པའམ་སངས་པ། མ་རིག་བག་ཆགས་དང་བཅས་པའི་
གཉིད་སད་པའི་བདག་ཉིད་ཡེ་ཤེས་ཆོས་ཀྱི་སྐུ་ཐོབ་བོ། །ཡེ་ཤེས་ཆོས་ཀྱི་སྐུ་དེ་ལ་ཇི་
སྙེད་པ་མཁྱེན་པའི་ཡེ་ཤེས་དང་། ཇི་ལྟ་བ་མཁྱེན་པའི་ཡེ་ཤེས་གཉིས་ཡོད་ཅིང་། ཇི་
སྙེད་པ་མཁྱེན་པའི་ཡེ་ཤེས་དེས་ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ཀུན་ཤེས་
ཤིང་གདུལ་བྱའི་ཁམས་དང་བསམ་པ་ཀུན་ཤེས་ལ། མཁའ་ཁྱབ་ཀྱི་སེམས་ཅན་རྣམས་
ལ་གང་ལ་གང་ཕན་པའི་ཐབས་ཀུན་ཀྱང་ཤེས་སོ། །ཇི་ལྟ་བ་མཁྱེན་པའི་ཡེ་ཤེས་ཀྱིས་
ཆོས་རྣམས་ཀྱི་གནས་ལུགས་ཀུན་རིག་ཅིང་། དོན་དམ་པའི་གནས་ལུགས་སྟོན་པ་
ལ་ཐོགས་པ་མེད་པའི་མཐུ་ཐོབ་བོ། །འདི་ནི་མདོ་སྡེ་རྒྱན་ལས་རྣམ་ཤེས་ལ་མི་རྟོན་ཡེ་
ཤེས་ལ་རྟོན་ཞེས་གསུངས་པ་ལྟར་རྗེ་བཙུན་འཇམ་པའི་དབྱངས་ཀྱི་ཐུགས་རྣམ་པ་
ཐམས་ཅད་མཁྱེན་པའི་ཡེ་ཤེས་དེ་ནི་གཉིས་སྣང་ཅན་གྱི་རྣམ་པར་ཤེས་པའི་ཆོས་ཉིད་
ལས་འདས་ཏེ་ཆོས་རྣམས་ཀྱི་གདོད་མའི་གནས་ལུགས་ལ་ཆུ་ལ་ཆུ་བཞག་བཞིན་དུ་རོ་
གཅིག་ཏུ་སླར་ལྡང་བ་མེད་པས་མཉམ་པར་བཞག་པའི་ཡེ་ཤེས་ཡིན་པས་རྗེ་བཙུན་
འཇམ་པའི་དབྱངས་ལ་གཉིས་མེད་ཚུལ་འཆང་བ་ཞེས་བསྔགས་ཏེ་རྗེ་བཙུན་འཇམ་
པའི་དབྱངས་གཉིས་སུ་མེད་པའི་ཡེ་ཤེས་དེའི་ངང་དུ་གནས་པའོ། །ཡེ་ཤེས་དེས་ནི་
རྣམ་པར་རྟོག་པ་མེད་པར་སྔོན་གྱི་སྨོན་ལམ་གྱི་མཐུ་ལྷུན་གྱིས་གྲུབ་སྟེ་དུས་གསུམ་གྱི་
སངས་རྒྱས་ཐམས་ཅད་ཀྱི་འཕྲིན་ལས་སེམས་ཅན་རྣམས་ལ་གནས་སྐབས་དང་མཐར་

ཐུག་གི་ཕན་བདེ་མ་ལུས་སྟེར་བར་བྱེད་པ་ཆོས་ཕུང་བརྒྱད་ཁྲི་བཞི་སྟོང་འབྱུང་བའི་
བདག་རྐྱེན་བྱེད་པ་ཡིན་ནོ། །འདི་ནི་ཡེ་ཤེས་ཆོས་སྐུའི་བསྔགས་པ་བླ་ན་མེད་པ་སྟེ།
མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་ཞེས་གསུངས་པ་ལྟར་སངས་
རྒྱས་ཀྱི་མཛད་པ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ནི་གདུལ་བྱ་ལ་ཆོས་སྟོན་
པའི་མཛད་པ་འདི་ཡིན་ལ། སངས་རྒྱས་རྣམས་གདུལ་བྱ་ལ་ཆོས་སྟོན་པ་ནི་རྣམ་པ་
ཐམས་ཅད་མཁྱེན་པའི་ཡེ་ཤེས་ཀྱི་མཐུ་སྟེ། མངོན་རྟོགས་རྒྱན་ལས། གང་དང་ཡང་
དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་
ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་
གསུངས་པ་ལྟར་རོ། །
གསུམ་པ་ཡེ་ཤེས་ཀྱི་སྐུའི་སྒོ་ནས་བསྟོད་པ་ལ་གཉིས། ཡེ་ཤེས་ཀྱི་སྐུའི་ངོ་བོའི་
སྒོ་ནས་བསྟོད་པ་དང༌། འགྲོ་ལ་ཆོས་སྟོན་པའི་གསུང་གི་འཕྲིན་ལས་ཀྱི་སྒོ་ནས་བསྟོད་
པའོ། །དང་པོ་ནི། སངས་རྒྱས་ཐོག་མ་མཐའ་མ་མེད། །དང་པོའི་སངས་རྒྱས་རྒྱུ་མེད་
པ། །ཡེ་ཤེས་མིག་གཅིག་དྲི་མ་མེད། །ཡེ་ཤེས་ལུས་ཅན་དེ་བཞིན་གཤེགས། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་རྫོགས་སྨིན་སྦྱངས་གསུམ་
གྱི་སྤྱོད་པ་མཐར་ཕྱིན་ནས་ཆོས་ཀྱི་སྐུ་ཐོག་མར་ཐོབ་པའི་སངས་རྒྱས་ཀྱི་ཆོས་ཀྱི་སྐུ་
དག་པ་གཉིས་ལྡན་གྱི་ཆོས་ཉིད་དེ་ནི་ཐོག་མ་དང་མཐའ་མ་མེད་པ་སྟེ། རྒྱུས་མི་བསྐྱེད་
པའི་འདུས་མ་བྱས་ཡིན་པས་ཐོག་མ་མེད་པ། སླར་ཡང་རྐྱེན་གཞན་གྱིས་བསྒྱུར་དུ་མེད་
པས་མཐའ་མ་མེད་པའོ། །དེ་འདྲ་བའི་དག་པ་གཉིས་ལྡན་གྱི་ཆོས་སྐུ་ཐོག་མར་མངོན་
དུ་མཛད་པ་དེ་ལ་དང་པོའི་སངས་རྒྱས་ཞེས་བྱ་ཞིང་དང་པོའི་མགོན་པོ་ཞེས་ཀྱང་བརྗོད་
དོ། །རང་བཞིན་རྣམ་དག་དེ་རྒྱུ་རྐྱེན་མེད་པ་འདུས་མ་བྱས་ཡིན་ཡང་རང་བཞིན་རྣམ་

དག་དེ་དང་ངོ་བོར་དབྱེར་མེད་པའི་ཡེ་ཤེས་ཀྱི་སྐུ་དེ་ནི་འདུས་བྱས་ཏེ་ཚོགས་གཉིས་
བསགས་པའི་རྒྱུ་ལས་བྱུང་བ་རྐྱེན་ལས་བྱུང་། ཡེ་ཤེས་དེས་ཤེས་བྱའི་གནས་ཐམས་
ཅད་གཟིགས་པས་ན་ཡེ་ཤེས་མིག་གཅིག་ཅེས་བསྔགས་ཤིང་། ཐ་མལ་པ་རྣམས་ཀྱི་
མིག་གིས་མདུན་ན་གནས་པའི་གཟུགས་མཐོང་ཡང་རགས་པ་གཞན་གྱིས་བར་དུ་ཆོད་
པའི་གཟུགས་མི་མཐོང་ལ། སྣང་བ་ཡོད་པའི་ཚེ་མཐོང་ཡང་། སྣང་བ་མེད་པའི་ཚེ་མི་
མཐོང་ཞིང༌། ཐ་མལ་པ་རྣམས་ཀྱི་མིག་ཤེས་ནི་སྒྲིབ་བྱེད་ཀྱི་རྐྱེན་མང་བས་དྲི་མ་ཅན་
ཡིན་ལ། ཡེ་ཤེས་ཆོས་ཀྱི་སྐུ་དེ་ནི་སྒྲིབ་བྱེད་མཐའ་དག་དང་བྲལ་ཞིང་དྲི་མ་མེད་པའོ། །
དེའི་ཕྱིར་རྗེ་བཙུན་འཇམ་པའི་དབྱངས་ལ་ཡེ་ཤེས་ལུས་ཅན་ཞེས་པ་དང་། དེ་
བཞིན་གཤེགས་པ་ཞེས་བསྔགས་སོ། །གཉིས་པ་འགྲོ་ལ་ཆོས་སྟོན་པའི་གསུང་གི་
འཕྲིན་ལས་ཀྱི་སྒོ་ནས་བསྟོད་པ་ནི། ཚིག་གི་དབང་ཕྱུག་སྨྲ་བ་ཆེ། །སྨྲ་བའི་སྐྱེས་མཆོག་
སྨྲ་བའི་རྒྱལ། །སྨྲ་བའི་དམ་པ་མཆོག་གི་གནས། །སྨྲ་བའི་སེང་གེ་ཚུགས་པ་མེད། །
ཅེས་གསུངས། །དོན་ནི། རྗེ་བཙུན་འཇམ་པའི་དབྱངས་ཀྱིས་ཆོས་ཀྱི་སྐུ་བརྙེས་པ་དང་
མཉམ་དུ་བེམ་ཆོས་རགས་པ་ལས་གྲུབ་པ་མིན་པ་ཡེ་ཤེས་ཀྱི་རང་སྣང་མཚན་དཔེས་
བརྒྱན་པའི་སྐུར་ཤར་བ། སྐུ་དེ་ལས་ནམ་ཡང་འགག་པ་མེད་པའི་གསུང་ཆོས་ཀྱི་སྒྲ་
དབྱངས་ནམ་མཁའི་མཐས་ཁྱབ་པ་རིགས་དྲུག་གི་སེམས་ཅན་རྣམས་ཀྱིས་རང་རང་གི་
སྐད་དུ་གོ་བར་ནུས་པ་འབྱུང་ངོ༌། །དེའི་ཕྱིར་རྗེ་བཙུན་འཇམ་པའི་དབྱངས་ལ་ཚིག་གི་
དབང་ཕྱུག་ཅེས་པ་དང་། སྨྲ་བ་ཆེ་ཞེས་པ་དང་། སྨྲ་བའི་སྐྱེས་མཆོག་ཅེས་པ་དང་། སྨྲ་
བའི་རྒྱལ་པོ་ཞེས་པ་དང་། སྨྲ་བའི་དམ་པ་ཞེས་པ་དང་། སྨྲ་བ་མཆོག་གི་གནས་ཞེས་
པ་དང་། སྨྲ་བའི་སེང་གེ་ཞེས་པ་དང༌། ཕས་ཀྱི་རྒོལ་བས་གླགས་མི་རྙེད་པས་ཚུགས་པ་
མེད་པ་ཞེས་སོགས་ཆོས་སྟོན་པའི་ཚུལ་ལས་བརྩམས་པའི་མཚན་གྱི་རྣམ་གྲངས་མང་

པོས་རྒྱ་ཆེར་བསྔགས་སོ། །  
བཞི་པ་སྤྲུལ་པའི་སྐུ་མཛད་པ་དང་བཅས་པའི་སྒོ་ནས་བསྟོད་པ་ལ་བཞི། སྐུའི་ངོ་
བོའི་སྒོ་ནས་བསྟོད་པ། སེམས་ཅན་གྱི་དོན་མཛད་པ་ལ་སྨན་པ་ཆེན་པོ་ལྟ་བུར་བསྔགས་
པའི་སྒོ་ནས་བསྟོད་པ། དཀྱིལ་འཁོར་གྱི་བདག་པོར་བསྔགས་པའི་སྒོ་ནས་བསྟོད་པ།
སེམས་ཅན་རྣམས་ཐུགས་རྗེས་སྐྱོབ་པ་ལ་རྒྱལ་མཚན་དང་གདུགས་ལ་སོགས་པའི་
དཔེ་སྣ་ཚོགས་ཀྱི་སྒོ་ནས་བསྟོད་པའོ། །
དང་པོ་ནི། ཀུན་ཏུ་ལྟ་བ་མཆོག་ཏུ་དགའ། །གཟི་བརྗིད་ཕྲེང་བ་ལྟ་ན་སྡུག །འོད་
བཟང་འབར་བ་དཔལ་གྱི་བེལུ། །ལག་ན་འོད་འབར་སྣང་བ་པོ། །ཞེས་གསུངས། དོན་
ནི། རྗེ་བཙུན་འཇམ་པའི་དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་པ་དང་མཉམ་
དུ་མཁའ་ཁྱབ་ཀྱི་སེམས་ཅན་རྣམས་ལ་གང་ལ་གང་འདུལ་གྱི་སྤྲུལ་པ་འགྱེད་ལ། གཙོ་
བོར་རྗེ་བཙུན་འཇམ་པའི་དབྱངས་གཞོན་ནུར་གྱུར་པའི་གཟུགས་ཅན་མཁའ་ཁྱབ་ཀྱི་
སེམས་ཅན་ཀུན་ལ་དུས་ཀུན་ཏུ་ཐུགས་རྗེས་གཟིགས་པ་ལྷུར་མཛད་པ། མཐོང་ན་མི་
མཐུན་པ་མེད་པ། ཡིད་དུ་འོང་བ་ཐམས་ཅད་གཅིག་ཏུ་བསྡུས་པ་ལྟ་བུ། མཆོག་ཏུ་
དགའ་བའི་གཟུགས་ཅན། ཉི་མ་བྱེ་བ་དུས་གཅིག་ཏུ་ཤར་བ་ལྟ་བུར་གཟི་བརྗིད་
མཚུངས་པ་མེད་པ། འོད་ཟེར་གྱི་ཕྲེང་བ་ཕྱོགས་ཀུན་ཏུ་འཕྲོ་བ། ལྟ་ན་སྡུག་པ་ཡེ་ཤེས་
ལྔའི་རང་སྣང་གི་འོད་བཟང་པོ་ཁ་དོག་སྣ་ལྔ་པ་འབར་བ་ནག་ཕྱོགས་པ་རྣམས་ཀྱིས་
བལྟས་ན་ནམ་མཁའི་ཁྱོན་ཀུན་འགེངས་པའི་མེ་ཕུང་ལྟ་བུར་སྣང་བ། སྐལ་བ་དང་ལྡན་
པ་དག་གིས་མཐོང་ན་བདུད་རྩིའི་ཕུང་པོ་ལྟ་བུར་དགའ་བ་བསྐྱེད་པ། ཐུགས་ཀར་
དཔལ་གྱི་བེའུའི་རི་མོས་མཚན་པ་སོགས་མཚན་བཟང་པོ་སུམ་ཅུ་རྩ་གཉིས་དང་དཔེ་
བྱད་བཟང་པོ་བརྒྱད་ཅུས་སྤྲས་པ། ཐུན་མོང་མ་ཡིན་པའི་ཕྱག་མཚན་ལག་ན་འོད་རབ་

ཏུ་འབར་བའི་རལ་གྲི་བསྣམས་ཏེ་རལ་གྲི་དེའི་འོད་ཀྱིས་འཇིག་རྟེན་ཀུན་སྣང་བས་
ཁྱབ་པར་མཛད་དོ། །དེའི་ཕྱིར་རྗེ་བཙུན་འཇམ་པའི་དབྱངས་ལ་སྐུའི་ཡོན་ཏན་དང་
གཟི་བརྗིད་མཚུངས་པ་མེད་པའི་སྒོ་ནས་རྒྱ་ཆེར་བསྔགས་སོ། །
གཉིས་པ་སེམས་ཅན་གྱི་དོན་མཛད་པ་ལ་སྨན་པ་ཆེན་པོ་ལྟ་བུར་བསྔགས་པའི་
སྒོ་ནས་བསྟོད་པ་ནི། སྨན་པ་ཆེ་མཆོག་གཙོ་བོ་སྟེ། །ཟུག་རྔུ་འབྱིན་པ་བླ་ན་མེད། །སྨན་
རྣམས་མ་ལུས་ལྗོན་པའི་ཤིང་། །ནད་དོ་ཅོག་གི་དགྲ་ཆེ་བ། །ཞེས་གསུངས། དོན་ནི།
རྗེ་བཙུན་འཇམ་པའི་དབྱངས་མཁའ་ཁྱབ་ཀྱི་སེམས་ཅན་ཐོག་མ་མེད་པ་ནས་ཉོན་
མོངས་པའི་གཅོང་ནད་ཀྱིས་ཟིན་པ་རྣམས་གསོ་བར་མཛད་པའི་སྨན་པ་ཆེན་པོ་སྨན་
པའི་མཆོག་སྨན་པའི་གཙོ་བོར་གྱུར་པ་སྟེ་གདུལ་བྱ་རྣམས་ཀྱི་ཉོན་མོངས་པའི་ཟུག་རྔུ་
འབྱིན་པར་མཛད་པ་བླ་ན་མེད་པའོ། །ཟུག་རྔུ་ལ་འདོད་ཆགས་ཀྱི་ཟུག་རྔུ་དང༌། ཞེ་སྡང་
གི་ཟུག་རྔུ་དང་། གཏི་མུག་གི་ཟུག་རྔུ་གསུམ་དུ་མངོན་པ་ཀུན་ལས་བཏུས་ལས་གསུངས་
སོ། །ཟུག་རྔུ་དེ་དག་སེལ་ཚུལ་ནི་མི་རྟག་པ་དང་། སྡུག་བསྔལ་བ་དང་། མི་སྡུག་པའི་
གདམ་ངག་གིས་འདོད་ཆགས་ཀྱི་ཟུག་རྔུ་སེལ། བྱམས་སྙིང་རྗེ་བྱང་ཆུབ་ཀྱི་སེམས་ཀྱི་
གདམ་ངག་གིས་ཞེ་སྡང་གི་ཟུག་རྔུ་སེལ་བདག་མེད་པའི་གནས་ལུགས་སྟོན་པའི་གདམ་
ངག་གིས་གཏི་མུག་གི་ཟུག་རྔུ་སེལ་ལོ། །རྗེ་བཙུན་འཇམ་པའི་དབྱངས་ནི་སྨན་རྣམས་
མ་ལུས་འདུས་པ་སྨན་གྱི་ལྗོན་ཤིང་ཆེན་པོ་ལྟ་བུ་སྟེ། སེམས་ཅན་སྤྱི་མཐུན་གྱི་བསོད་
ནམས་དང་སངས་རྒྱས་རྣམས་ཀྱི་ཐུགས་རྗེ་ལས་གྲུབ་པའི་སྨན་གྱི་ལྗོན་ཤིང་ཆེན་པོ་ནི་
ཡལ་ག་དང་ལོ་མ་དང་མེ་ཏོག་དང་འབྲས་བུ་ཐམས་ཅད་ཀུན་ལ་ཕན་པའི་སྨན་ཤ་སྟག་
ཏུ་འགྱུར་བ་ལྟར་རྗེ་བཙུན་འཇམ་པའི་དབྱངས་ཀྱི་སྐུ་གསུང་ཐུགས་ཀྱི་མཛད་པ་ཐམས་
ཅད་མཁའ་ཁྱབ་ཀྱི་སེམས་ཅན་ཡོངས་ལ་ཕན་པའི་ཐབས་ཤ་སྟག་ཏུ་འགྱུར་གྱི། །

སེམས་ཅན་ལ་མི་ཕན་པའི་མཛད་པ་ཕྲ་མོའང་མི་སྲིད་པ་སྟེ་མཁས་གྲུབ་སྨྲ་བའི་ཉི་
མས་རྗེ་རིན་པོ་ཆེ་ལ་བསྟོད་པ་ལས། མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང༌། །
མཐའ་དག་འགྲོ་ལ་སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྟ་སྨོས་ཅི་
འཚལ། །ས་གསུམ་སྐྱེ་དགུའི་གཉེན་ལ་གསོལ་བ་འདེབས། །ཞེས་བསྔགས་པ་ལྟར་
རོ། །རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་ཉོན་མོངས་
པ་དང་དེས་བསྐྱེད་པའི་སྡུག་བསྔལ་ཇི་སྙེད་ཅིག་ཡོད་པ་དེ་དག་རྩ་བ་ནས་སྤོང་བའི་
ཐབས་སྟོན་པར་མཛད་པས་ན་ནད་དོ་ཅོག་གི་དགྲ་ཆེན་པོ་ཞེས་བསྔགས་སོ། ། 
གསུམ་པ་དཀྱིལ་འཁོར་གྱི་བདག་པོར་བསྔགས་པའི་སྒོ་ནས་བསྟོད་པ་ནི། །སྡུག་
བསྔལ་འཇིག་རྟེན་གསུམ་གྱི་མཆོག །དཔལ་ལྡན་རྒྱུ་སྐར་དཀྱིལ་འཁོར་ཅན། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་གདུལ་བྱའི་ཁམས་དང་བསམ་
པ་ལ་གཟིགས་ནས་སྤྲུལ་པ་གྲངས་མེད་པ་སྟོན་པར་མཛད་པ་རྣམས་ཀྱི་ནང་ནས་
མཆོག་ཏུ་གྱུར་པ་ནི་དཀྱིལ་འཁོར་གྱི་འཁོར་ལོའི་རྣམ་པར་བཞེངས་ནས་ཐེག་པ་མཆོག་
གི་རིགས་ཅན་དབང་པོ་རབ་ཏུ་གྱུར་པ་དག་རྗེས་སུ་བཟུང་སྟེ་དབང་བཞི་བསྐུར་ནས་
རིམ་གཉིས་ཀྱི་མན་ངག་གིས་རྡོ་རྗེ་འཆང་གི་སར་མྱུར་བ་མྱུར་བར་འཁྲིད་པར་མཛད་
པ་ནི་སྤྲུལ་པ་ཐམས་ཅད་ཀྱི་ནང་ནས་མཆོག་དང༌། ཆོས་སྟོན་པའི་མཛད་པ་ཐམས་ཅད་
ཀྱི་ནང་ནས་རབ་དང་ཕུལ་དང་རྩེ་མོར་གྱུར་པ་ཡིན་ལ། དཀྱིལ་འཁོར་གྱི་འཁོར་ལོ་
ཡང་གྲངས་མེད་པ་སྤྲོ་བར་མཛད་པ་ལས་མཚན་ཡང་དག་པར་བརྗོད་པའི་རྒྱུད་འདི་
གསུང་བའི་ཚེ་དཀྱིལ་འཁོར་གྱི་འཁོར་ལོ་ཇི་ལྟར་བསྟན་པ་ནི་ཀུན་གྱི་ཡིད་དུ་འོང་ཞིང་
སྙིང་དུ་སྡུག་པ་འཇིག་རྟེན་གསུམ་གྱི་མཆོག་མཚན་དཔེས་བརྒྱན་པའི་གཟུགས་ཀྱི་སྐུ་
དཔལ་ལྡན་རྒྱུ་སྐར་གྱི་དཀྱིལ་འཁོར་འཁོར་ལོའི་རྣམ་པར་བཞེངས་ནས་མཚན་ཡང་

དག་པར་བརྗོད་པའི་རྒྱུད་འདི་གསུངས་སོ། །དཔལ་ལྡན་རྒྱུ་སྐར་གྱི་དཀྱིལ་འཁོར་ནི་
ལྷོ་ཕྱོགས་དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་འོག་ཏུ་ཆོས་དབྱིངས་
གསུང་དབང་གི་དཀྱིལ་འཁོར་དང༌། བར་དུ་རྡོ་རྗེ་དབྱིངས་ཀྱི་དཀྱིལ་འཁོར་དང་། སྟེང་
དུ་དཔལ་ལྡན་རྒྱུ་སྐར་གྱི་དཀྱིལ་འཁོར་ཞེས་པ་དཔལ་དུས་ཀྱི་འཁོར་ལོའི་དཀྱིལ་
འཁོར་བཞུགས་ཏེ། འདི་ལ་རྒྱུ་སྐར་གྱི་དཀྱིལ་འཁོར་ཞེས་བརྗོད་པ་ནི། རྒྱུ་སྐར་གྱི་ཆུ་
ཚོད་སྟོང་དྲུག་བརྒྱ་ཉི་ཤུའི་གྲངས་དང་མཉམ་པའི་ལྷ་བཞུགས་པའི་དཀྱིལ་འཁོར་ཡིན་
པས་ན་དེ་ལྟར་བརྗོད་དོ། །དེ་ཡང་ཕྱི་ནང་གཞན་གསུམ་མཚོན་པ་སྟེ། ཕྱི་ལ་སྣོད་ཀྱི་
འཇིག་རྟེན་ས་ཆུ་མེ་རླུང་གི་དཀྱིལ་འཁོར་གླིང་བཞི་རི་རབ་དང་བཅས་པ། མཁའ་ལ་
ཉི་ཟླ་རྒྱུ་སྐར་ཉེར་བདུན། དེའི་རྒྱུ་ལམ་ལུག་ཁྱིམ་སོགས་ཁྱིམ་བཅུ་གཉིས། ནང་ལ་
འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་པ་ཞིག་གི་ལུས་ལ་ཁམས་དྲུག་རྩ་
རླུང་ཐིག་ལེ་རྣམས་ཆགས་པ་དང་རྒྱུ་ཚུལ། གཞན་ལ་རྡོ་རྗེའི་ལུས་ལ་གནད་དུ་བསྣུན་
པ་ལས་རིམ་གཉིས་ཀྱི་རྟོགས་པ་སྐྱེ་ཚུལ་རྣམས་མཚོན་ནོ། ། 
རྒྱུ་སྐར་ཉེར་བདུན་ནི། བྲ་ཉེ། སྨིན་དྲུག །སྣར་མ། མགོ །ལག །ནབས་
སོ། །རྒྱལ། སྐག །མཆུ། གྲེ། དབོ། མེ་བཞི། ནག་པ། ས་རི། ས་ག །ལྷ་མཚམས།
སྣྲོན། སྣྲུབས། ཆུ་སྟོད། ཆུ་སྨད། གྲོ་བཞིན་ནམ་བྱི་བཞིན། མོན་གྲུ། སྒྲོག །ཁྲུམས་
སྟོད། ཁྲུམས་སྨད། ནམ་གྲུ། ཐ་སྐར་རྣམས་སོ། །ཁྱིམ་བཅུ་གཉིས་ནི། ལུག་གི་ཁྱིམ།
གླང་གི་ཁྱིམ། འཁྲིག་པའི་ཁྱིམ། ཀ་རྐཊའི་ཁྱིམ། སེང་གེའི་ཁྱིམ། བུ་མོའི་ཁྱིམ། སྲང་
གི་ཁྱིམ། སྡིག་པའི་ཁྱིམ། གཞུའི་ཁྱིམ། ཆུ་སྲིན་གྱི་ཁྱིམ། བུམ་པའི་ཁྱིམ། ཉའི་ཁྱིམ་
རྣམས་སོ། །རྗེ་བཙུན་འཇམ་དཔལ་དབྱངས་ཀྱིས་སེམས་ཅན་རྣམས་ལ་གནས་སྐབས་
དང་མཐར་ཐུག་གི་བདེ་བ་སྟེར་ཕྱིར་དུས་ཀྱི་འཁོར་ལོའི་རྒྱུད་སེམས་འགྲེལ་སྐོར་གསུམ་

དང་བཅས་པ་ནས་ཇི་ལྟར་གསུངས་པ་ལྟར་གྱི་རྩིས་ཀྱི་མན་ངག་བསྟན་ཏེ་རི་མོའི་ལམ་
ནས། གནས་སྐབས་བྱ་བ་གང་བྱེད་ཀྱང་བྱེད་པ་བཟང་ངན་དང་། འབྲས་བུ་ཅིར་འགྱུར་
ཤེས་པ་དང༌། མཐར་ཐུག་གི་དོན་རྡོ་རྗེའི་ལུས་ཀྱི་གནས་ཚུལ་ཤེས་ནས་དེ་ལ་གནད་
དུ་བསྣུན་པ་ལས་བདེ་ཆེན་འོད་གསལ་འགྱུར་བ་མེད་པ་དང་། མཚན་དཔེས་བརྒྱན་
པའི་སྟོང་གཟུགས་གྲུབ་སྟེ་སངས་རྒྱས་ཀྱི་གོ་འཕང་མྱུར་བ་མྱུར་བར་སྟེར་བར་མཛད་
དོ། །དེའི་ཕྱིར་རྒྱུད་འདིར་རྗེ་བཙུན་འཇམ་པའི་དབྱངས་ལ་ཚུལ་དེའི་སྒོ་ནས་ཡང་དང་
ཡང་དུ་བསྔགས་སོ། །
བཞི་པ་སེམས་ཅན་རྣམས་ཐུགས་རྗེས་སྐྱོབ་པ་ལ་རྒྱལ་མཚན་དང་གདུགས་ལ་
སོགས་པའི་དཔེ་སྣ་ཚོགས་ཀྱི་སྒོ་ནས་བསྟོད་པ་ནི། ཕྱོགས་བཅུ་ནམ་མཁའི་མཐས་
གཏུགས་པར། །ཆོས་ཀྱི་རྒྱལ་མཚན་ལེགས་པར་འཛུགས། །འགྲོ་ན་གདུགས་གཅིག་
ཡངས་པ་སྟེ། །བྱམས་དང་སྙིང་རྗེའི་དཀྱིལ་འཁོར་ཅན། །དཔལ་ལྡན་པདྨ་གར་གྱི་
བདག །ཁྱབ་བདག་ཆེན་པོ་རིན་ཆེན་གདུགས། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་ཕྱོགས་བཅུ་ནམ་མཁའི་མཐས་གཏུགས་པའི་འཇིག་རྟེན་གྱི་
ཁམས་རྣམས་སུ་སེམས་ཅན་རྣམས་འཁོར་བ་དང་ངན་སོང་གི་སྡུག་བསྔལ་ལས་སྐྱོབ་
ཕྱིར་ཆོས་ཀྱི་རྒྱལ་མཚན་ལེགས་པར་འཛུགས་པར་མཛད། འགྲོ་བ་རིགས་དྲུག་གི་
གནས་ན་ཉོན་མོངས་པའི་ཚད་པས་གདུངས་པའི་སེམས་ཅན་རྣམས་སྐྱོབ་ཕྱིར་བྱམས་
པ་ཆེན་པོ་དང་སྙིང་རྗེ་ཆེན་པོའི་དཀྱིལ་འཁོར་རབ་ཏུ་ཡངས་པ་ལ་བསྡུ་བ་རྣམ་པ་བཞིའི་
ཤམ་བུ་བཟང་པོ་ཅི་འདོད་སྩོལ་བའི་རིན་པོ་ཆེའི་དྲ་བ་ཅན་གྱི་གདུགས་འཇིག་རྟེན་ན་
ཟླ་མེད་པའི་གཅིག་པུ་ཤིན་ཏུ་ཡངས་པ་འགྲོ་བས་གར་ཁྱབ་ཏུ་ཁྱབ་པ་བཟུང་སྟེ་སེམས་
ཅན་རྣམས་ཉོན་མོངས་པའི་ཚད་པ་ལས་བསྐྱབས་ཏེ་ཐར་པ་དང་ཐམས་ཅད་མཁྱེན་

པའི་གོ་འཕང་ཤིན་ཏུ་བསིལ་བ་བདེ་བའི་གནས་ལ་འགོད་པར་མཛད་དོ། །དེ་ལྟར་
སྤྲུལ་པ་ཇི་སྙེད་ཅིག་བསྟན་ཀྱང་རྣམ་པར་རྟོག་པ་གང་ཡང་མེད་ཅིང་འཁོར་བའི་སྐྱོན་
གང་གིས་ཀྱང་མ་གོས་པ་འདམ་གྱི་ནང་དུ་སྐྱེས་པའི་པདྨ་ལྟ་བུ་སྟེ། མེ་ཏོག་པདྨ་འདམ་
གྱི་ནང་དུ་སྐྱེས་ཀྱང་དེ་ལ་འདམ་གྱི་སྐྱོན་གང་ཡང་མ་གོས་པར་དྲི་ཞིམ་པོའི་ངད་བྲོ་བ་
དང་། ཟེའུ་འབྲུའི་ཟིལ་མངར་གྱི་བུང་བ་རྣམས་ཚིམ་པར་བྱེད་པ་ཇི་བཞིན་དུ་ཚོགས་
གཉིས་ཀྱི་དཔལ་དང་ལྡན་པའི་རྗེ་བཙུན་འཇམ་པའི་དབྱངས་ཀྱང་འཁོར་བའི་གནས་
སུ་སྤྲུལ་པ་ཇི་སྙེད་ཅིག་སྟོན་ཡང་འཁོར་བའི་སྐྱོན་གང་གིས་ཀྱང་མ་གོས་ཤིང་སེམས་
ཅན་རྣམས་ཐབས་མཁས་ཀྱིས་ཚིམ་པར་བྱེད་པ་ཇི་བཞིན་དུ་ཚོགས་གཉིས་ཀྱི་དཔལ་
དང་ལྡན་པའི་རྗེ་བཙུན་འཇམ་པའི་དབྱངས་ཀྱང་འཁོར་བའི་གནས་སུ་སྤྲུལ་པ་ཇི་སྙེད་
ཅིག་སྟོན་ཡང་འཁོར་བའི་སྐྱོན་གང་གིས་ཀྱང་མ་གོས་ཤིང་སེམས་ཅན་རྣམས་ཐབས་
མཁས་ཀྱིས་ཚིམ་པར་མཛད་དོ། །ཡང་རྗེ་བཙུན་འཇམ་པའི་དབྱངས་སྤྲུལ་པ་སྣ་ཚོགས་
སྟོན་པ་ནི་གར་གྱི་བདག་ཉིད་ལྟ་བུ་སྟེ། གར་མཁན་གྱིས་གར་གྱི་ཆ་ལུགས་སྣ་ཚོགས་
བཟུང་སྟེ་ལྟད་མོ་བ་རྣམས་ལ་དགའ་བ་སྐྱེད་པར་བྱེད་པ་བཞིན་རྗེ་བཙུན་འཇམ་པའི་
དབྱངས་ཀྱིས་ཀྱང་སྤྲུལ་པ་སྣ་ཚོགས་བསྟན་ཏེ་གདུལ་བྱའི་དོན་མཛད་དོ། །དེའི་ཕྱིར་
རིགས་བརྒྱའི་ཁྱབ་བདག་ཆེན་པོ་རྗེ་བཙུན་འཇམ་པའི་དབྱངས་ནི་འགྲོ་ལ་འདོད་དགུ་
སྩོལ་བའི་རིན་པོ་ཆེ་དང་། འགྲོ་བའི་ཚ་གདུང་སྐྱོབ་བའི་གདུགས་སོ་ཞེས་སོགས་དཔེ་
སྣ་ཚོགས་ཀྱིས་བསྔགས་སོ། ། 
ལྔ་པ་ལོངས་སྤྱོད་རྫོགས་པའི་སྐུའི་སྒོ་ནས་བསྟོད་པ་ནི། སངས་རྒྱས་ཀུན་གྱི་གཟི་
བརྗིད་ཆེ། །སངས་རྒྱས་ཀུན་གྱི་སྐུ་འཆང་བ། །སངས་རྒྱས་ཀུན་གྱི་རྣལ་འབྱོར་ཆེ། །
སངས་རྒྱས་ཀུན་གྱི་བསྟན་པ་གཅིག །ཅེས་གསུངས། དོན་ནི། རྗེ་བཙུན་འཇམ་པའི་

དབྱངས་སྒྲིབ་གཉིས་བག་ཆགས་དང་བཅས་པ་སྤངས་ཏེ་མངོན་པར་རྫོགས་པར་སངས་
རྒྱས་པ་ན་སངས་རྒྱས་ཀུན་གྱྀ་གཟི་བརྗིད་ཐམས་ཅད་གཅིག་ཏུ་བསྡུས་པ་ལྟ་བུ་མཚན་
དཔེས་བརྒྱན་པའི་གཟུགས་སྐུར་བཞེངས་པ་ནི་སངས་རྒྱས་ཀུན་གྱི་བདག་ཉིད་ཀྱི་སྐུ་
འཆང་བའོ། །དེའི་ཚེ་རྗེ་བཙུན་འཇམ་པའི་དབྱངས་ཀྱི་ཐུགས་ནི་སངས་རྒྱས་ཀུན་གྱི་
ཐུགས་གཅིག་ཏུ་བསྡུས་པ་ཐབས་ཤེས་དབྱེར་མེད་པའི་རྣལ་འབྱོར་ཆེན་པོའོ། །དེའི་ཚེ་
རྗེ་བཙུན་འཇམ་པའི་དབྱངས་ཀྱི་གསུང་ནི་སངས་རྒྱས་ཀུན་གྱི་གསུང་དབྱངས་གཅིག་
ཏུ་བསྡུས་པ་མཁའ་ཁྱབ་ཀྱི་སེམས་ཅན་རྣམས་ཀྱི་ཉོན་མོངས་དང་སྡུག་བསྔལ་མ་ལུས་
སེལ་བའི་བསྟན་པ་གཅིག་པུའོ། །དེ་ཡང་ཐ་མལ་པ་རྣམས་ཀྱི་ལུས་ངག་ཡིད་གསུམ་
ལྟར་ངོ་བོ་ཐ་དད་མིན་པར་སྐུ་གསུང་ཐུགས་གསུམ་ངོ་བོ་གཅིག་པ་ཡིན་པས་ན་བསྟན་
པ་གཅིག་ཅེས་བསྔགས་སོ། ། ཀེ་འགྱུ་ཥི་གཎ་ཎ་ཀྱིཌ་མསྔོན་ཌ་ཎ༼ཡོ་ཥྭཚོ།
གསུམ་པ་རྗེ་བཙུན་འཇམ་པའི་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་བསྟོད་
པའི་འཇུག་བསྡུས་ཏེ་བསྟན་པ་ལ་བརྒྱད། རིགས་ལྔའི་སྒོ་ནས་བསྟོད་པ། སྐུ་གསུང་
ཐུགས་ཀྱི་སྒོ་ནས་བསྟོད་པ། འཕྲིན་ལས་བཞིའི་སྒོ་ནས་བསྟོད་པ། སྐུའི་རྣམ་འགྱུར་གྱི་
སྒོ་ནས་བསྟོད་པ། ས་བཅུའི་ལམ་རྟགས་ཀྱི་སྒོ་ནས་བསྟོད་པ། རྒྱུད་འདིའི་ཆེ་བ་བརྗོད་
པའི་སྒོ་ནས་བསྟོད་པ། སེམས་དཔའི་རྣམ་འཕྲུལ་གྱི་སྒོ་ནས་བསྟོད་པ། ཤེར་ཕྱིན་གྱི་
དང་པོ་ནི། རྡོ་རྗེ་རིན་ཆེན་དབང་བསྐུར་དཔལ། །རིན་ཆེན་ཀུན་བདག་དབང་
ཕྱུག་སྟེ། །འཇིག་རྟེན་དབང་ཕྱུག་ཀུན་གྱི་བདག །རྡོ་རྗེ་འཆང་བ་ཀུན་གྱི་རྗེ། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ནི་རྒྱལ་བ་རིགས་ལྔའི་བདག་ཉིད་དེ་
རྡོ་རྗེ་མི་བསྐྱོད་པའི་དབང་བསྐུར་བའི་དཔལ་དང་ལྡན་ཞིང་། སེམས་ཅན་རྣམས་ཀྱི་

ཉོན་མོངས་པ་མཐའ་དག་སྦྱོང་བར་མཛད་པ་རྡོ་རྗེའི་རིགས་ཀྱི་བདག་ཉིད་དོ། །རིན་
ཆེན་འབྱུང་ལྡན་གྱི་དབང་བསྐུར་བའི་དཔལ་དང་ལྡན་ཞིང་སེམས་ཅན་རྣམས་ཀྱི་ང་
རྒྱལ་དང་སེར་སྣ་སྦྱོང་བར་མཛད་པ་རིན་པོ་ཆེའི་རིགས་ཀྱི་བདག་ཉིད་དོ། །རྣམ་པར་
སྣང་མཛད་ཀྱི་དབང་བསྐུར་བའི་དཔལ་དང་ལྡན་ཞིང་རིན་པོ་ཆེ་ཀུན་འདུས་པའི་
བདག་ཉིད་ལྟར་ཕྱོགས་བཅུར་འོད་འཕྲོས་པས་སེམས་ཅན་རྣམས་ཀྱི་རྨོངས་པའི་མུན་
པ་སེལ་བར་མཛད་པ་དེ་བཞིན་གཤེགས་པའི་རིགས་ཀྱི་བདག་ཉིད་དོ། །འོད་དཔག་
མེད་ཀྱི་དབང་བསྐུར་བའི་དཔལ་དང་ལྡན་ཞིང་འཇིག་རྟེན་ཀུན་གྱི་འདོད་ཆགས་ཀྱི་དྲི་
མ་སེལ་བར་མཛད་པ་པདྨའི་རིགས་ཀྱི་བདག་ཉིད་དོ། །དོན་ཡོད་གྲུབ་པའི་དབང་
བསྐུར་བའི་དཔལ་དང་ལྡན་ཞིང་སེམས་ཅན་རྣམས་ཀྱི་ཕྲག་དོག་གི་དྲི་མ་སྦྱོང་བར་
མཛད་པ་ལས་ཀྱི་རིགས་ཀྱི་བདག་ཉིད་དོ། །དེའི་ཕྱིར་རྗེ་བཙུན་འཇམ་པའི་དབྱངས་
ལ་རྡོ་རྗེ་རིན་ཆེན་དབང་བསྐུར་དཔལ་དང༌། རིན་ཆེན་ཀུན་གྱི་བདག་པོ་དང་། ཀུན་གྱི་
དབང་ཕྱུག་དང་། འཇིག་རྟེན་དབང་ཕྱུག་དང་། ཀུན་གྱི་བདག་པོ་ཞེས་བསྔགས་སོ། །
རིགས་ལྔ་པོ་དེ་དག་གཅིག་ཏུ་འདུས་པ་རིགས་ལྔ་པོ་ཀུན་གྱི་རྗེ་བོ་ནི་རྡོ་རྗེ་འཆང་ཆེན་
པོ་ཡིན་ལ། རྗེ་བཙུན་འཇམ་པའི་དབྱངས་ནི་རྡོ་རྗེ་འཆང་གི་ངོ་བོར་བཞུགས་
རིགས་ཀྱི་བདག་པོ་ཞེས་བསྔགས་སོ། །
གཉིས་པ་སྐུ་གསུང་ཐུགས་ཀྱི་སྒོ་ནས་བསྟོད་པ་ནི། སངས་རྒྱས་ཀུན་གྱི་ཐུགས་ཆེ་
བ། །སངས་རྒྱས་ཀུན་གྱི་ཐུགས་ལ་གནས། །སངས་རྒྱས་ཀུན་གྱི་སྐུ་ཆེ་བ། །སངས་
རྒྱས་ཀུན་གྱི་གསུང་ཡང་ཡིན། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་
ནི་སངས་རྒྱས་ཀུན་གྱི་སྐུ་གསུང་ཐུགས་མ་ལུས་འདུས་པའི་བདག་ཉིད་དེ། སངས་རྒྱས་
ཀུན་གྱ་ཐུགས་ཆེ་བ་རྣམ་པར་མི་རྟོག་པའི་ཡེ་ཤེས་སྐུ་གཅིག་ཏུ་ཤར་བ་ནི་རྗེ་བཙུན་
་བཞུགས་པས་ན་

འཇམ་པའི་དབྱངས་ཡིན་ཞིང་། རྗེ་བཙུན་འཇམ་པའི་དབྱངས་ཀྱི་ངེས་དོན་གྱི་ཐུགས་
བདེ་བ་ཆེན་པོའི་ཡེ་ཤེས་སངས་རྒྱས་ཀུན་གྱི་ཐུགས་ལ་གནས་སོ། །དེ་བཞིན་དུ་རྗེ་
བཙུན་འཇམ་པའི་དབྱངས་ཀྱི་སྐུ་ནི་སངས་རྒྱས་ཀུན་གྱི་སྐུ་མཆོག་ཏུ་ཆེ་བ་མཚན་
དཔེས་སྤྲས་པའི་གཟུགས་ཀྱི་སྐུ་ཡིན་ཞིང་སྐུ་དེ་ལ་གནས་སོ། །རྗེ་བཙུན་འཇམ་པའི་
དབྱངས་ཀྱི་གསུང་སངས་རྒྱས་ཀུན་གྱི་གསུང་གཅིག་ཏུ་འདུས་པའི་བདག་ཉིད་ཡིན་
ཞིང་གསུང་དེ་ལ་གནས་སོ། །རྐང་པ་ཐ་མ་འདི་ལ་ཡང་ཞེས་སྨོས་པ་ནི་ཐུགས་ལ་ཚིག་
རྐང་གཉིས་ཡོད་པའི་དོན་དེ་ལྟར་སྐུ་དང་གསུང་ལའང་སྦྱར་ཞེས་པ་སྟེ། སངས་རྒྱས་
ཀུན་གྱི་སྐུ་ཆེ་བ། །སངས་རྒྱས་ཀུན་གྱི་སྐུ་ལ་གནས། །སངས་རྒྱས་ཀུན་གྱི་གསུང་ཆེ་
བ། །སངས་རྒྱས་ཀུན་གྱི་གསུང་ལ་གནས། །ཞེས་སྦྱོར་བར་མཁས་པ་འགའ་ཞིག་གིས་
གསུངས་སོ། །འདིར་ཐུགས་སྔོན་ལ་སྨོས་པ་ནི་རྗེ་བཙུན་འཇམ་པའི་དབྱངས་ཀྱི་ཐུན་
མོང་མིན་པའི་ཆེ་བ་སྟོན་པ་སྟེ། རྗེ་བཙུན་འཇམ་པའི་དབྱངས་ནི་སངས་རྒྱས་ཀུན་གྱི་
མཁྱེན་རབ་གཅིག་ཏུ་བསྡུས་པའི་ངོ་བོ་ཡིན་པས་རྗེ་བཙུན་འཇམ་པའི་དབྱངས་ལ་
གསོལ་བ་བཏབ་ན་ཐོག་མར་ཐུགས་ཀྱི་བྱིན་རླབས་ཞུགས་ནས་ཤེས་རབ་འཕེལ་བར་
འགྱུར་ཞེས་འཇམ་མགོན་སྙན་རྒྱུད་ཀྱི་མན་ངག་ལས་འབྱུང་ངོ༌། ། ང་པོ་ནི།ཁ་མ།ཚེ་
གསུམ་པ་འཕྲིན་ལས་བཞིའི་སྒོ་ནས་བསྟོད་པ་ནི། རྡོ་རྗེ་ཉི་མ་སྣང་བ་ཆེ། །རྡོ་རྗེ་
ཟླ་བ་དྲི་མེད་འོད། །ཆགས་བྲལ་ལ་སོགས་ཆགས་པ་ཆེ། ཁ་དོག་སྣ་ཚོགས་འབར་
བའི་འོད། །ཅེས་གསུངས། དོན་ནི། རྗེ་བཙུན་འཇམ་པའི་དབྱངས་འཕྲིན་ལས་བཞི་ལ་
མངའ་བརྙེས་པ་སྟེ། གང་གིས་གསོལ་བ་འདེབས་པ་རྣམས་ལ་ཕན་པ་དང་བདེ་བའི་
སྣང་བ་ཆེན་པོ་སྟེར་བར་མཛད་པ་རྡོ་རྗེ་ཉི་མ་ལྟ་བུ་དང་། གང་གིས་གསོལ་བ་འདེབས་
པ་དག་གི་ལས་དང་ཉོན་མོངས་པའི་གནོད་པ་དང་དྲི་མ་ཐམས་ཅད་ཞི་སྟེ་མེད་པར་

མཛད་པས་རྡོ་རྗེ་ཟླ་བའི་འོད་ལྟ་བུ་དང་། གདུལ་བྱའི་ཁམས་དང་བསམ་པ་ལ་གཟིགས་
ནས་གདུལ་བྱ་དམན་པ་ལ་མོས་པ་རྣམས༌ལ༌ཆགས་བྲལ་གྱི་ཆོས་བསྟན། གདུལ་བྱ་
འདོད་ཡོན་ལ་ཆགས་པ་ལམ་དུ་བྱེད་ནུས་པ་རྣམས་ལ་བླ་མེད་ཐེག་པའི་ཆོས་བསྟན་ཏེ་
དམ་པའི་ཆོས་ཀྱིས་དབང་དུ་བསྡུས་ནས་སྨིན་ཅིང་གྲོལ་བར་མཛད། གདུལ་བྱ་གདུག་
པ་ཅན་དག་དྲག་པོའི་འཕྲིན་ལས་ཀྱིས་འདུལ་བར་མཛད་དེ་འཕྲིན་ལས་བཞིས་སེམས་
ཅན་གྱི་དོན་མཛད་པ་མཚོན་ཕྱིར་སྐུ་ལས་འོད་ཟེར་དཀར་པོ་དང་སེར་པོ་དང་དམར་པོ་
དང་མཐིང་ག་སྟེ་ཁ་དོག་སྣ་ཚོགས་འབར་བའི་འོད་སྤྲོ་བར་མཛད་དོ། །རྡོ་རྗེ་ཉི་མ་ཞེས་
པ་ནས་འདིའི་བར་སྦྱོར་དྲུག་གི་ཉིན་མཚན་གྱི་རྣལ་འབྱོར་སྒོམ་པའི་ལམ་རྟགས་ལ་
བཤད་པའང་སྣང་ངོ༌། །
བཞི་པ་སྐུའི་རྣམ་འགྱུར་གྱི་སྒོ་ནས་བསྟོད་པ་ནི། རྡོ་རྗེ་སྐྱིལ་ཀྲུང་རྫོགས་སངས་
རྒྱས། །སངས་རྒྱས་བརྗོད་པའི་ཆོས་འཛིན་པ། །དཔལ་ལྡན་སངས་རྒྱས་པདྨ་སྐྱེས། །
ཀུན་མཁྱེན་ཡེ་ཤེས་མཛོད་འཛིན་པ། །རྒྱལ་པོ་སྒྱུ་འཕྲུལ་སྣ་ཚོགས་འཆང༌། །ཆེ་བ་
སངས་རྒྱས་རིག་སྔགས་རྒྱལ། །རྡོ་རྗེ་རྣོན་པོ་རལ་གྲི་ཆེ། །ཡི་གེ་མཆོག་སྟེ་རྣམ་པར་
དག །ཐེག་པ་ཆེན་པོ་སྡུག་བསྔལ་གཅོད། །མཚོན་ཆ་ཆེན་པོ་རྡོ་རྗེ་ཆོས། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་གདུལ་བྱའི་ཁམས་ལ་གཟིགས་
ནས། སྐུའི་རྣམ་འགྱུར་སྣ་ཚོགས་སྟོན་པར་མཛད་དོ། །སྔོན་ནས་སངས་རྒྱས་ཟིན་ཀྱང་
གསར་དུ་འཚང་རྒྱ་བའི་ཚུལ་བྱང་ཆུབ་ཀྱི་ཤིང་དྲུང་དུ་རྡོ་རྗེའི་སྐྱིལ་ཀྲུང་གིས་བཞུགས་
ནས་བདུད་འདུལ་བ་དང་། མངོན་པར་རྫོགས་པར་སངས་རྒྱས་པའི་ཚུལ་སྟོན་པ་དང་།
སེམས་དཔའི་ཚུལ་བཟུང་སྟེ་སངས་རྒྱས་རྣམས་ཀྱིས་བརྗོད་པའི་ཆོས་འཛིན་པ་དང་།
དཔལ་ལྡན་སངས་རྒྱས་རྣམས་ཀྱི་ལྗགས་ཀྱི་པདྨ་ལས་སྐྱེས་པའི་ཆོས་ཀུན་བཟུང་སྟེ་

ཀུན་མཁྱེན་ཡེ་ཤེས་མྱུར་དུ་ཐོབ་པར་བྱེད་པའི་མན་ངག་གི་མཛོད་འཛིན་པའི་ཚུལ་སྟོན་
ནོ། །འདིའི་རྐང་པ་གཉིས་པ་ལ། སངས་རྒྱས་འགྲོ་བའི་ཆོས་འཛིན་པ། །ཞེས་པ་ཞིག་
དང༌། སངས་རྒྱས་བརྗོད་པའི་ཆོས་འཛིན་པ། །ཞེས་པའི་འགྱུར་གཉིས་སྣང་སྟེ་ཕྱི་མ་
འདི་གོ་བདེའོ། །རྐང་པ་བཞི་པོ་འདི་རྡོ་རྗེ་བཞི་ལ་ཡང་སྦྱར་ཏེ། །རྡོ་རྗེ་སྐྱིལ་ཀྲུང་
རྫོགས་སངས་རྒྱས། །ཞེས་པ་སྐུ་རྡོ་རྗེ་དང༌། སངས་རྒྱས་བརྗོད་པའི་ཆོས་འཛིན་པ། །
ཞེས་པ་གསུང་རྡོ་རྗེ་དང་། དཔལ་ལྡན་སངས་རྒྱས་པདྨ་སྐྱེས། །ཞེས་པ་ཡེ་ཤེས་རྡོ་རྗེ་
དང་། ཀུན་མཁྱེན་ཡེ་ཤེས་མཛོད་འཛིན་པ། །ཞེས་པ་ཐུགས་རྡོ་རྗེ་ལ་སྦྱར་ཏེ་བཤད་
པའང་སྣང་ངོ་། །རྗེ་བཙུན་འཇམ་པའི་དབྱངས་གདུལ་བྱ་འདུལ་བ་ཁ་ལོ་བསྒྱུར་བའི་
རྒྱལ་པོ་སྤྲུལ་པའི་སྒྱུ་འཕྲུལ་སྣ་ཚོགས་འཆང་བ་སྟེ་སྟོན་པར་མཛད་པ། སངས་རྒྱས་ཀྱི་
ཆོས་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཆེ་བ་ནི་རིག་སྔགས་ཀྱི་རྒྱལ་པོ་ཡིན་ལ།
རྗེ་བཙུན་འཇམ་པའི་དབྱངས་ཀྱིས་རིག་སྔགས་ཀྱི་རྒྱལ་པོ་དེ་འཛིན་པར་མཛད་དོ། །
རྗེ་བཙུན་འཇམ་པའི་དབྱངས་ཀྱིས་རྡོ་རྗེ་རྣོན་པོའི་སྐུར་བཞེངས་ཏེ་ཕྱག་གཡས་ན་རལ་
གྲི་ཆེན་པོ་བཟུང་། གཡོན་ན་ཡི་གེ་མཆོག་སྟེ་ཤེར་ཕྱིན་གྱི་ས་བོན་ཨ་ཡིག་གིས་མཚོན་
པ་ཆོས་ཐམས་ཅད་གདོད་མ་ནས་རྣམ་པར་དག་པར་སྟོན་པའི་ཤེར་ཕྱིན་གྱི་གླེགས་
བམ་གཟུང་། ཕྱག་མཚན་དེ་གཉིས་བཟུང་བའི་བྱེད་ལས་ནི་གཡས་ཀྱི་རལ་གྲིས་འགྲོ་
བའི་སྡུག་བསྔལ་ཐམས་ཅད་གཅོད་པར་མཛད། གཡོན་གྱི་གླེགས་བམ་གྱིས་ཐེག་པ་
ཆེན་པོའི་ལམ་གྱི་གནད་ཐམས་ཅད་སྟོན་པར་མཛད་པས་ན། གཡས་ཀྱི་རལ་གྲི་ནི་
མཚོན་ཆ་ཆེན་པོ་དང་། གཡོན་གྱི་གླེགས་བམ་ནི་རྡོ་རྗེ་ཆོས་ཀྱི་མཛོད་དོ། །ཡང་། རྒྱལ་
པོ་སྒྱུ་འཕྲུལ་སྣ་ཚོགས་འཆང་། །ཞེས་པ་སྐུ་སྣ་ཚོགས་སྤྲུལ་སྐུ་དང་། ཆེ་བ་སངས་རྒྱས་
རིག་སྔགས་རྒྱལ། །ཞེས་པ་གསུང་རླུང་སྔགས་དབྱེར་མེད་ལོངས་སྐུ་དང༌། རྡོ་རྗེ་རྣོན་

པོ་རལ་གྲི་ཆེ། ཞེས་པ་ཐུགས་ཡེ་ཤེས་ཆོས་སྐུ་ལ་སྦྱར་ཏེ་བཤད་པའང་སྣང་ངོ༌། །རྒྱུད་
ཚིག་འདི་དག་གི་དོན་ལྟར་རྗེ་བཙུན་འཇམ་པའི་དབྱངས་ལ་སློབ་དཔོན་རྡོ་རྗེ་མཚོན་
ཆས་བསྟོད་པ་མཛད་པར་ཡང་། གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་
དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་
གླེགས་བམ་འཛིན། གང་དག་སྲིད་པའི་བརྩོན་རར་མ་རིག་མུན་འཐོམས་སྡུག་བསྔལ་
གྱིས་གཟིར་བའི། །འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་ལག་དྲུག་ཅུའི་
དབྱངས་ལྡན་གསུང་། །འབྲུག་ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕགས་
སྒྲོག་འགྲོལ་མཛད་ཅིང༌། །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་
རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་སོན་ཡོན་ཏན་ལུས་རྫོགས་
རྒྱལ་སྲས་ཐུ་བོའི་སྐུ། །བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་
འཇམ་པའི་དབྱངས་ལ་འདུད། །ཅེས་བསྟོད་དོ། །
ལྔ་པ་ས་བཅུའི་ལམ་རྟགས་ཀྱི་སྒོ་ནས་བསྟོད་པ་ནི། རྡོ་རྗེ་ཟབ་མོ་ཛི་ན་ཛིཀ །རྡོ་
རྗེ་བློ་གྲོས་དོན་བཞིན་རིག །ཕ་རོལ་ཕྱིན་པ་ཀུན་རྫོགས་པ། །ས་རྣམས་ཀུན་གྱི་རྒྱན་
དང་ལྡན། །རྣམ་པར་དག་པ་བདག་མེད་ཆོས། །ཡང་དག་ཡེ་ཤེས་ཟླ་འོད་བཟང་། །
ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱི་དོན་དམ་པའི་མཚན་ཡང་
དག་པར་བརྗོད་པ་འདིའི་དོན་ལྟར་རྡོ་རྗེ་གཉིས་སུ་མེད་པའི་ཡེ་ཤེས་ཆོས་རྣམས་ཀྱི་
གནས་ལུགས་ཟབ་མོ་ཐབས་དང་བཅས་པ་བསྒོམས་པས་ཉོན་མོངས་པའི་འཆིང་བ་
ལས་གྲོལ་བའི་རྒྱལ་བ་དང་། ཉན་རང་གི་གྲོལ་བ་ལས་མཆོག་ཏུ་གྱུར་པ་གཉིས་སྣང་
འཁྲུལ་པ་རྩ་བ་ནས་དག་པའི་རྒྱལ་བ་ཐོབ་བོ། །ཛི་ན་ཛིཀ་ཅེས་པ་ནི་རྒྱལ་བ་རྒྱལ་ཞེས་
པའམ། རྒྱལ་བས་རྒྱལ་ཞེས་པ་ཡིན་ལ། འདི་རྒྱ་སྐད་ཡིན་པ་དེང་སང་གི་དཔེ་འགའ་

ཞིག་ཏུ་འཛི་ན་འཛིག་ཅེས་བོད་སྐད་བཞིན་སྔོན་འཇུག་དང་རྗེས་འཇུག་ཀ་མ་ཡིན་པར་
དེ་ལྟར་ཟབ་མོའི་དོན་རྟོགས་པའི་བློ་དང་རྡོ་རྗེ་བློ་གྲོས་སོ་སོར་རྟོག་པའི་ཤེས་
རབ་ཀྱིས་ཇི་སྙེད་པའི་དོན་ཐམས་ཅད་ཇི་བཞིན་དུ་རིག་ནས་ཐབས་ཤེས་ཟུང་འབྲེལ་
དུ་བསྒོམས་པ་ལས་ཚོགས་ལམ་ཆུང་ངུ་འབྲིང་ཆེན་པོ་གསུམ་དང་སྦྱོར་ལམ་དྲོད་རྩེ་མོ་
བཟོད་པ་ཆོས་མཆོག་བཞི་རྣམས་རིམ་གྱིས་བགྲོད་ནས་ས་དང་པོ་ནས་བཅུ་པའི་བར་
ལ་ཕ་རོལ་ཏུ་ཕྱིན་པ་ཀུན་རིམ་གྱིས་རྫོགས་པར་བྱས་ཏེ་ས་བཅུ་པོ་རྣམས་ཀུན་གྱི་ཡོན་
ཏན་གྱི་རྒྱན་དང་ལྡན་པར་བྱང་ཆུབ་ཀྱི་སེམས་རིན་པོ་ཆེ་དང་ཆོས་རྣམས་ཀྱི་གནས་
ལུགས་རྣམ་པར་དག་པ་བདག་མེད་པའི་ཆོས་ཡང་དག་པའི་ཡེ་ཤེས་སོགས་མངོན་དུ་
བྱེད་དོ། །འདི་ཡང་རྗེ་བཙུན་འཇམ་པའི་དབྱངས་ཀྱི་སྐུ་སྒོམ་པ་དང་། གསུང་ཚུལ་
བཞིན་ཉམས་སུ་བླངས་པ་ལས་ས་ལམ་རིམ་གྱིས་བགྲོད་ནས་རྣམ་པ་ཐམས་ཅད་
མཁྱེན་པའི་ཡེ་ཤེས་ཐོབ་པར་འགྱུར་རོ་ཞེས་བསྔགས་པ་བརྗོད་པའོ། །ས་རྣམས་ཀྱི་
ཡོན་ཏན་གྱི་རྒྱན་དང་ལྡན་ཚུལ་ནི་ས་དང་པོ་ཐོབ་པ་ན་སྐད་ཅིག་ཐང་ཅིག་ཡུད་ཙམ་
ཅིག་ལ་སངས་རྒྱས་བརྒྱ་མཐོང་བ་དང༌། སངས་རྒྱས་བརྒྱ་པོ་དེ་དག་གིས་རང་བྱིན་
གྱིས་བརླབས་པ་ཤེས་པ་དང༌། ཚེ་བསྐལ་པ་བརྒྱར་གནས་པར་བྱེད་ནུས་པ་དང༌།
བསྐལ་པ་བརྒྱཪ་སྔོན་དང་ཕྱི་མའི་མཐའ་ཡང་དག་པར་ཤེས་པ་དང༌། ཏིང་ངེ་འཛིན་
བརྒྱ་ལ་སྙོམས་པར་འཇུག་ཅིང་ལྡང་བར་བྱེད་ནུས་པ་དང་། འཇིག་རྟེན་གྱི་ཁམས་བརྒྱ་
གཡོ་བར་བྱེད་ནུས་པ་དང་། འཇིག་རྟེན་གྱི་ཁམས་བརྒྱ་སྣང་བར་བྱེད་ནུས་པ་དང༌།
རྫུ་འཕྲུལ་གྱི་མཐུས་སེམས་ཅན་བརྒྱ་ཕྲག་སྨིན་པར་བྱེད་ནུས་པ་དང་། སངས་རྒྱས་ཀྱི་
ཞིང་བརྒྱར་འགྲོ་ནུས་པ་དང༌། ཆོས་ཀྱི་སྒོ་བརྒྱ་ཡང་དག་པར་འབྱེད་ནུས་པ་དང་། རང་

གི་ལུས་བརྒྱ་ཕྲག་སྤྲུལ་ཞིང་ལུས་རེ་རེ་ལ་འཁོར་རྒྱལ་བའི་སྲས་པོ་བརྒྱ་ཕྲག་རེ་རེས་
བསྐོར་བ་སྟོན་ནུས་པ་སྟེ་ཡོན་ཏན་ཁྱད་པར་དུ་འཕགས་པ་བརྒྱ་ཕྲག་བཅུ་གཉིས་ཐོབ་
བོ། །ས་གཉིས་པ་ཐོབ་ནས་སྐད་ཅིག་རེ་རེ་ལ་སངས་རྒྱས་སྟོང་མཐོང་བ་སོགས་ཡོན་
ཏན་སྟོང་ཕྲག་བཅུ་གཉིས་དང་བྱེ་བ་ཁྲག་ཁྲིག་ཁྲག་བརྒྱར་རྫོགས་པར་འགྱུར་བ་སྟེ་བྱེ་
བ་འབུམ་བཅུ་གཉིས་དང་། སླར་ཡང་སྟོང་ཕྲག་ཏུ་ཡང་དག་པར་ནི་བསྒྱུར་བ་མཐའ་
དག་སྟེ་སྔར་བཤད་པ་ལྟར་གྱི་ཡོན་ཏན་དེ་དག་ཁྲག་ཁྲིག་འབུམ་ཕྲག་བཅུ་གཉིས་རབ་
ཏུ་འཐོབ་པར་འགྱུར་རོ། །དེ་ནས་ས་བརྒྱད་པ་དང་དགུ་པ་བཅུ་པ་རྣམས་ལ་སངས་
རྒྱས་གངྒཱའི་ཀླུང་གི་བྱེ་མ་སྙེད་ཀྱི་རྡུལ་གྱི་གྲངས་དང་མཉམ་པ་སྐད་ཅིག་རེ་ལའང་
མཐོང་བ་སོགས་ཡོན་ཏན་སྡེ་ཚན་བཅུ་གཉིས་པོ་གོང་ནས་གོང་དུ་རྒྱ་ཆེར་འཐོབ་པར་
འགྱུར་བར་ས་བཅུ་པའི་མདོ་ལས་གསུངས་པ་ལྟར་རོ། །
དྲུག་པ་རྒྱུད་འདིའི་ཆེ་བ་བརྗོད་པའི་སྒོ་ནས་བསྟོད་པ་ནི། བརྩོན་ཆེན་སྒྱུ་འཕྲུལ་
དྲ་བ་སྟེ། །རྒྱུད་ཀུན་གྱི་ནི་བདག་པོ་མཆོག །རྡོ་རྗེ་གདན་ནི་མ་ལུས་ལྡན། །ཡེ་ཤེས་སྐུ་
རྣམས་མ་ལུས་འཆང༌། །ཞེས་གསུངས། དོན་ནི། རྒྱལ་སྲས་སྙིང་སྟོབས་དང་ལྡན་
པས་སྒྱུ་འཕྲུལ་དྲ་བའི་རྒྱུད་ལས་འབྱུང་བ་རྗེ་བཙུན་འཇམ་པའི་དབྱངས་ཀྱི་དོན་དམ་
པའི་མཚན་ཡང་དག་པར་བརྗོད་པ་འདིའི་དོན་ཐབས་ཤེས་ཟུང་འབྲེལ་གྱི་ལམ་བརྩོན་
པ་ཆེན་པོས་བསྒོམས་ན་སྙིགས་དུས་ཀྱི་ཚེ་ཐུང་གཅིག་ལ་རྡོ་རྗེའི་སྐུ་འཐོབ་པར་འགྱུར་
ཏེ། རྒྱུད་འདི་ནི་རྒྱུད་ཀུན་གྱི་བདག་པོ་མཆོག་ཏུ་རྡོ་རྗེ་འཆང་གིས་རྒྱ་ཆེར་བསྔགས་ལ།
བསྔགས་པའི་རྒྱུ་མཚན་ཡང་རྒྱུད་འདིའི་དོན་རྡོ་རྗེ་མི་འགྱུར་བའི་ཡེ་ཤེས་མཐར་ཐུག་
པ་དེ་སྐྱེ་བའི་གདན་ནམ་གནས་མ་ལུས་པ་རྒྱུད་འདིའི་དོན་ལ་ལྡན་ཞིང༌། རྒྱུད་འདི་
ལས་གསུངས་པ་ལྟར་གྱི་ཐབས་ལམ་བསྒོམས་ན་ཡེ་ཤེས་ཀྱི་སྐུ་རྣམས་མ་ལུས་འཆང་

བ་སྟེ་འཐོབ་པར་འགྱུར་རོ། །ཡང་ན་རྗེ་བཙུན་འཇམ་པའི་དབྱངས་ཉིད་སྒྱུ་འཕྲུལ་དྲ་
བའི་རྒྱུད་འདིའི་བདག་པོ་མཆོག་ཡིན་པ་དང་། རྡོ་རྗེ་གཉིས་སུ་མེད་པའི་ཡེ་ཤེས་ཀྱི་
འབྱུང་གནས་ཡིན་པ་དང༌། སངས་རྒྱས་ཀུན་གྱི་ཡེ་ཤེས་གཅིག་ཏུ་བསྡུས་པའི་སྐུ་ཅན་
ཡིན་པ་སོགས་ལ་སྦྱར་རོ། །
བདུན་པ་སེམས་དཔའི་རྣམ་འཕྲུལ་གྱི་སྒོ་ནས་བསྟོད་པ་ནི། ཀུན་ཏུ་བཟང་པོ་བློ་
གྲོས་བཟང༌། །ས་ཡི་སྙིང་པོ་འགྲོ་བ་འཛིན། །སངས་རྒྱས་ཀུན་གྱི་སྙིང་པོ་ཆེ། །སྤྲུལ་
པའི་འཁོར་ལོ་སྣ་ཚོགས་འཆང༌། །ཞེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་རྒྱལ་སྲས་སེམས་དཔའི་ཚུལ་བཟུང་སྟེ་ཞིང་ཁམས་ཀུན་ཏུ་སྤྲུལ་པ་སྟོན་
ཞིང་། ཀུན་ཏུ་བཟང་པོ་ལྟ་བུ་དང་། བློ་གྲོས་བཟང་ངམ་བློ་གྲོས་མི་ཟད་པ་ལྟ་བུ་དང་།
སའི་སྙིང་པོ་ལྟ་བུ་དང་། ནམ་མཁའི་སྙིང་པོ་ལྟ་བུ་སོགས་བྱང་ཆུབ་སེམས་དཔའ་གཞན་
དག་གི་རྣམ་པར་ཡང་སྟོན་ཅིང་། མདོར་ན་སངས་རྒྱས་དང་བྱང་ཆུབ་སེམས་དཔའ་ཇི་
སྙེད་ཡོད་པ་དེ་དག་གི་རྣམ་པར་བསྟན་ནས་སངས་རྒྱས་ཀུན་གྱི་སྙིང་པོ་ཐབས་ཤེས་
དབྱེར་མེད་ཀྱི་ལམ་ལ་འགྲོ་བ་རྣམས་འཁྲིད་ཕྱིར་སྤྲུལ་པའི་འཁོར་ལོ་རྣམ་པ་སྣ་ཚོགས་
འཆང་བ་སྟེ་སྟོན་པར་མཛད་དོ། །
བརྒྱད་པ་ཤེར་ཕྱིན་གྱི་སྒོ་ནས་བསྟོད་པ་ལ་གཉིས། དག་པ་གཉིས་ལྡན་གྱི་ཆོས་
ཀྱི་སྐུའི་སྒོ་ནས་བསྟོད་པ་དང་། འབྲས་བུ་ཤེར་ཕྱིན་རྣམ་པ་ཐམས་ཅད་མཁྱེན་པའི་ཡེ་
ཤེས་ཀྱི་སྒོ་ནས་བསྟོད་པའོ། །དང་པོ་ནི། དངོས་པོ་ཀུན་གྱི་རང་བཞིན་མཆོག །དངོས་
པོ་ཀུན་གྱི་རང་བཞིན་འཛིན། །སྐྱེ་མེད་ཆོས་ཏེ་སྣ་ཚོགས་དོན། །ཆོས་ཀུན་ངོ་བོ་ཉིད་
འཆང་བ། །ཞེས་གསུངས། དོན་ནི། ཕྱི་ནང་གི་དངོས་པོ་ཀུན་གྱི་རང་བཞིན་མཆོག་སྟེ་
མཐར་ཐུག་པ་ནི་རང་བཞིན་གྱིས་མེད་པའི་སྟོང་པ་ཉིད་ཡིན་ལ། དེ་འདྲ་བའི་རང་

བཞིན་མེད་པ་དེ་ཉིད་དངོས་པོ་ཀུན་གྱི་རང་བཞིན་དུ་འཛིན་ཏེ། ཆོས་རྣམས་གདོད་མ་
ནས་སྐྱེ་བ་མེད་པ་ནི་ཆོས་རྣམས་ཀྱི་ངང་ཚུལ་ཏེ། རང་བཞིན་གྱི་སྐྱེ་བ་མེད་པ་དེའི་ངང་
ལས་ཐ་སྙད་ཀྱི་དོན་རྣམ་པ་སྣ་ཚོགས་འཆང་ལ། ཐ་སྙད་རྣམ་པ་སྣ་ཚོགས་སུ་སྣང་བ་དེ་
ཉིད་རང་བཞིན་མེད་པའི་སྟོང་པ་ཉིད་ཀྱི་བདག་ཉིད་ཡིན་པས་ན་ཆོས་ཀུན་སྣང་སྟོང་
ཟུང་འཇུག་རང་བཞིན་གྱིས་རྣམ་པར་དག་པ་རང་བཞིན་རྣམ་དག་དང་། ཐབས་མཁས་
ཀྱི་མན་ངག་ལ་བརྟེན་ནས་གནས་ལུགས་མངོན་སུམ་དུ་མཐོང་བ་ལ་སྒྲིབ་བྱེད་གློ་བུར་
གྱི་དྲི་མ་ཡང་རྣམ་པར་དག་པའི་དག་པ་གཉིས་ལྡན་གྱི་ངོ་བོ་ཉིད་ཀྱི་སྐུ་འཆང་བ་ཞེས་
རྗེ་བཙུན་འཇམ་པའི་དབྱངས་ལ་ངོ་བོ་ཉིད་སྐུའི་སྒོ་ནས་བསྟོད་དོ། །ཚིགས་བཅད་
འདིས་ནི་ཟབ་མོ་དབུ་མའི་ལྟ་བའི་གནད་མཐར་ཐུག་པ་བསྟན་ཏེ། །དབུ་མའི་ལྟ་བའི་
གནད་མཐར་ཐུག་ནི། འཕགས་པ་ཀླུ་སྒྲུབ་ཀྱིས། ཆོས་རྣམས་སྟོང་པ་འདི་ཤེས་ནས། །
ལས་དང་འབྲས་བུ་འཐད་པ་གང༌། །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་
ཀྱང་འདི་རྨད་བྱུང༌། །ཞེས་གསུངས་པ་ལྟར། རྟེན་འབྱུང་སྟོང་པ་དང་སྟོང་པ་རྟེན་འབྱུང་
དུ་འཆར་བ་སྣང་སྟོང་ངོ་བོ་གཅིག་པའི་གནད་ཤེས་པ་འདི་ཡིན་ལ། ཚུལ་འདི་ནི་ཤེས་
རབ་སྙིང་པོའི་མདོ་ལས། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་
ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་
ནོ། །ཞེས་གསུངས་ཤིང་། དབུ་མ་ལ་འཇུག་པ་ལས་ཀྱང་། དངོས་ཀུན་ཡང་དག་རྫུན་
པ་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་དང་། དངོས་
པོ་སྟོང་པ་གཟུགས་བརྙན་ལ་སོགས་པ། །ཚོགས་ལ་བལྟོས་རྣམས་མ་གྲགས་པ་ཡང་
མིན། །ཇི་ལྟར་དེར་ནི་གཟུགས་བརྙན་སོགས་སྟོང་ལས། ཤེས་པ་དེ་ཡི་རྣམ་པ་སྐྱེ་
འགྱུར་ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང༌། །སྟོང་ཉིད་དག་ལས་རབ་

ཏུ་སྐྱེ་བར་འགྱུར། །ཞེས་གསུངས་པ་ལྟར་རོ། །གཉིས་པ་འབྲས་བུ་ཤེར་ཕྱིན་རྣམ་
པ་ཐམས་ཅད་མཁྱེན་པའི་ཡེ་ཤེས་ཀྱི་སྒོ་ནས་བསྟོད་པ་ནི། ཤེས་རབ་ཆེན་པོ་སྐད་ཅིག་
ལ། །ཆོས་ཀུན་ཁོང་དུ་ཆུད་པ་འཆང༌། །ཆོས་ཀུན་མངོན་པར་རྟོགས་པ་སྟེ། ཐུབ་པ་བློ་
མཆོག་འབྱུང་བའི་མཐའ། །མི་གཡོ་རབ་ཏུ་དང་བའི་བདག །རྫོགས་པའི་སངས་རྒྱས་
བྱང་ཆུབ་འཆང་། །སངས་རྒྱས་ཀུན་གྱིས་མངོན་སུམ་པ། ཡེ་ཤེས་མེ་ལྕེ་འོད་རབ་
གསལ། ཞེས་གསུངས། དོན་ནི་རྗེ་བཙུན་འཇམ་པའི་དབྱངས་ཀྱི་ཐུགས་ཤེས་རབ་ཆེན་
པོ་རྣམ་པ་ཐམས་ཅད་མཁྱེན་པའི་ཡེ་ཤེས་དེས་སྐད་ཅིག་རེ་ལ་ཆོས་ཀུན་ཁོང་དུ་ཆུད་པ་
ཡིན་ཏེ། ཤེས་པར་བྱ་བའི་ཆོས་ཀུན་གང་གིས་ཀྱང་སྒྲིབ་པ་མེད་པར་མངོན་སུམ་པར་
རྟོགས་པ་ཡིན་ནོ། །དེ་ལྟར་རྗེ་བཙུན་འཇམ་པའི་དབྱངས་ཤེས་བྱའི་གནས་མཐའ་དག་
གཟིགས་པ་ལ་སྒྲིབ་བྱེད་གང་ཡང་མེད་ཅིང་ཕ་རོལ་གྱིས་མི་ཚུགས་པའི་ཐུགས་ཐམས་
ཅད་མཁྱེན་པའི་བློ་མཆོག་འབྱུང་བའི་མཐའ་བརྙེས་སོ། དེ་ཡང་ཆོས་ཀྱི་དབྱིངས་ལ་
ཐུགས་མཉམ་པར་བཞག་པ་ལས་ནམ་ཡང་མི་གཡོ་བཞིན་དུ་ཤེས་བྱའི་གནས་ཀུན་
གསལ་བར་གཟིགས་པ་རབ་ཏུ་དང་བའི་བདག་ཉིད་བླ་ན་མེད་པའི་བྱང་ཆུབ་མངོན་
པར་རྫོགས་པར་སངས་རྒྱས་ཏེ། སངས་རྒྱས་ཀུན་གྱིས་མངོན་སུམ་དུ་གཟིགས་པ་ལྟར་
རྗེ་བཙུན་འཇམ་པའི་དབྱངས་ཀྱི་ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་མེ་ལྕེ་
འོད་རབ་ཏུ་གསལ་བས་ཤེས་བྱ་མཐའ་དག་གཟིགས་སོ། །ཞེས་རྗེ་བཙུན་འཇམ་པའི་
དབྱངས་ལ་ཇི་ལྟ་བ་མཁྱེན་པ་དང་ཇི་སྙེད་པ་མཁྱེན་པ་གཉིས་ཀའི་སྒོ་ནས་བསྔགས་
སོ། །ཚིགས་བཅད་འདི་དག་ཀྱང་དོན་ཤིན་ཏུ་རྒྱ་ཆེ་སྟེ། འབྲས་བུ་རྣམ་པ་ཐམས་ཅད་
མཁྱེན་པའི་ཡེ་ཤེས་ཀྱིས་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་དུས་གཅིག་ལ་
མངོན་སུམ་དུ་གཟིགས་ཚུལ་སྟོན་པ་ཡིན་ལ། ཚུལ་དེ་མཐའ་ཆོད་པར་ཤེས་པ་ལ་གཞི་

བདེན་པ་གཉིས་ངོ་བོ་གཅིག་ཏུ་འཇོག་ལུགས་མཐའ་ཆོད་པར་ཤེས་དགོས་ལ། དེ་
ལྟར་ཤེས་པ་ལ་ནི་རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བ་ལྟར་གསུང་
རབ་ཀྱི་དྲང་ངེས་ལེགས་པར་ཕྱེ་ནས་ངེས་དོན་གྱི་མདོའི་དོན་དྲི་མ་མེད་པའི་རིགས་
པས་རྙེད་པ་ཞིག་དགོས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་སྔར་བཤད་པའི་
ཡོན་ཏན་དེ་དག་བསམས་ལ་རྗེ་བཙུན་འཇམ་པའི་དབྱངས་ལ་དད་གུས་སྒོམ་ཞིང་
གསོལ་བ་ཤུགས་དྲག་ཏུ་བཏབ་སྟེ་ཟབ་མོ་དབུ་མའི་ལྟ་བ་མཐར་ཐུག་པ་མྱུར་དུ་རྒྱུད་
ལ་སྐྱེ་བའི་སྨོན་ལམ་ཤུགས་དྲག་ཏུ་གདབ་བོ། །
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་
བཙུན་འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་
གྱི་སྒྲ་དབྱངས་ལས། ལེའུ་བརྒྱད་པ་སོ་སོར་ཀུན་ཏུ་རྟོག་པའི་ཡེ་ཤེས་ཀྱི་ལེའུའི་བཤད་
པའོ།། །། 

ལེའུ་དགུ་པའི་རྣམ་བཤད།
བཞི་པ་རྗེ་བཙུན་འཇམ་པའི་དབྱངས་ལ་མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ་
ལ་གསུམ། སྐུ་གསུམ་གྱི་སྒོ་ནས་བསྟོད་པ། སངས་རྒྱས་ཀྱི་འཕྲིན་ལས་ཀྱི་སྒོ་ནས་
བསྟོད་པ། ཡེ་ཤེས་ཀྱི་སྐུའི་སྒོ་ནས་བསྟོད་པའོ། ། 
དང་པོ་ལ་གསུམ། སྤྲུལ་སྐུའི་སྒོ་ནས་བསྟོད་པ། ཆོས་སྐུའི་སྒོ་ནས་བསྟོད་པ། །
ལོངས་སྐུའི་སྒོ་ནས་བསྟོད་པའོ། ། 
དང་པོ་ལ་གཉིས། གདུལ་བྱའི་དོན་མཛད་ཚུལ་གྱི་སྒོ་ནས་བསྟོད་པ་དང་། གདུལ་
བྱའི་དོན་དུ་སྤྲུལ་པ་བསྟན་པའི་སྐུའི་རྣམ་འགྱུར་གྱི་སྒོ་ནས་བསྟོད་པའོ། །
དང་པོ་ནི། འདོད་པའི་དོན་གྲུབ་དམ་པ་སྟེ། །ངན་སོང་ཐམས་ཅད་རྣམ་སྦྱོང་བ། །
མགོན་པོ་སེམས་ཅན་ཀུན་གྱི་མཆོག །སེམས་ཅན་ཐམས་ཅད་རབ་གྲོལ་བྱེད། །ཉོན་
མོངས་གཡུལ་དུ་གཅིག་དཔའ་བ། །མི་ཤེས་དགྲ་ཡི་དྲེགས་པ་འཇོམས། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་
རྣམས་འདུལ་བའི་ཕྱིར་གང་ལ་གང་འདུལ་གྱི་སྤྲུལ་པ་བསྟན་ཏེ་ཆོས་བསྟན་ནས་རང་
རང་གི་འདོད་པའི་དོན་གྲུབ་པར་མཛད་པ་ནི་མཛད་པ་ཐམས་ཅད་ཀྱི་ནང་ནས་མཆོག་
དང་ཕུལ་དང་རབ་དང་དམ་པའོ། །སེམས་ཅན་རྣམས་ཀྱི་འདོད་དོན་ཇི་ལྟར་གྲུབ་པར་
མཛད་པ་ནི་སེམས་ཅན་ཐམས་ཅད་བདེ་བ་འདོད་ཅིང་སྡུག་བསྔལ་མི་འདོད་པ་ཤ་སྟག་
ཡིན་ལ། རྗེ་བཙུན་འཇམ་པའི་དབྱངས་ཀྱིས་སེམས་ཅན་རྣམས་ཀྱི་སྡུག་བསྔལ་ཞི་བར་
མཛད་ཅིང་རང་རང་གི་སྐལ་བ་དང་འཚམ་པའི་བདེ་བ་ཐོབ་པར་མཛད་དེ། སེམས་

ཅན་ངན་སོང་གསུམ་དུ་ལྷུང་བ་རྣམས་ལ་རང་རང་གི་སྐལ་བ་དང་འཚམ་པའི་སྤྲུལ་པ་
བསྟན་ནས་དད་པའི་ས་ལ་བཀོད་དེ་རིམ་གྱིས་ངན་སོང་གི་སྡུག་བསྔལ་ཐམས་ཅད་
རྣམ་པར་སྦྱོང་བར་མཛད་དེ་དགེ་བའི་ས་བོན་བཏབ་ནས་རིམ་གྱིས་བདེ་འགྲོའི་རྟེན་ལ་
བཀོད་དེ་སྨིན་ཅིང་གྲོལ་བར་མཛད་དོ། །ལྷ་དང་མིར་སྐྱེས་པ་རྣམས་ལ་མི་རྟག་པ་དང་
ངན་འགྲོའི་སྡུག་བསྔལ་བསྟན་ནས་ངན་འགྲོར་སྐྱེ་བའི་རྒྱུ་ལས་ངན་རྣམས་སྦྱངས་ནས་
བདེ་འགྲོ་ནས་བདེ་འགྲོར་རིམ་གྱིས་འཁྲིད་དེ་སྨིན་ཅིང་གྲོལ་བར་མཛད་དོ། ། 3apa
རྗེ་བཙུན་འཇམ་པའི་དབྱངས་ཀྱིས་ཐབས་མཁས་ཀྱི་སྤྲུལ་པས་ངན་འགྲོར་ལྷུང་
བའི་སེམས་ཅན་རྣམས་ཀྱི་ངན་སོང་གི་སྡུག་བསྔལ་ཞི་བར་བྱས་ནས་དད་པའི་ས་ལ་
བཀོད་དེ་སྨིན་གྲོལ་ལ་འགོད་པར་མཛད་པ་ནི། སྤྱོད་འཇུག་ལས། གྲོགས་དག་
འཇིགས་པ་བོར་ལ་རིངས་པར་ཚུར་ཤོག་འུ་བུའི་ཐད་དུ་ནི། །གང་གི་མཐུ་ཡིས་སྡུག་
བསྔལ་ཐམས་ཅད་དང་བྲལ་དགའ་བའི་ཤུགས་ཕྱིན་ལ། །འགྲོ་བ་ཀུན་ནས་ཡོངས་
སྐྱོབ་བྱང་ཆུབ་སེམས་དཔའ་བརྩེ་བ་སྐྱེས་གྱུར་པ། །གཞོན་ནུ་ཟུར་ཕུད་ཅན་འབར་
འཇིགས་པ་མེད་པར་བྱེད་པ་ཅི་ཞིག་བྱིན། ཁྱོད་ཀྱིས་ལྷ་བརྒྱའི་ཅོད་པན་དག་གིས་
ཞབས་ཀྱི་པདྨོ་ལ་མཆོད་ཅིང་། །ཐུགས་རྗེས་བརླན་སྤྱན་དབུ་ལ་མེ་ཏོག་དུ་མའི་ཚོགས་
ཀྱིས་ཆར་འབབ་པ། ཁང་བརྩེགས་ཡིད་འོང་ལྷ་མོ་སྟོང་ཕྲག་བསྟོད་དབྱངས་སྒྲོགས་
ལྡན་འདི་ལྟོས་ཞེས། །འཇམ་དབྱངས་དེ་འདྲ་མཐོང་ནས་ད་ནི་སེམས་དམྱལ་ཀུ་ཅོ་
འདོན་པར་ཤོག །དེ་ལྟར་བདག་གི་དགེ་རྩས་ཀུན་ཏུ་བཟང་ལ་སོགས། །བྱང་ཆུབ་
སེམས་དཔའ་སྒྲིབ་པ་མེད་སྤྲིན་བདེ་བ་དང༌། །བསིལ་ཞིང་དྲི་ཞིམ་ངད་ལྡན་ཆར་པ་
འབེབས་མཐོང་ནས། །སེམས་ཅན་དམྱལ་བ་དེ་དག་མངོན་པར་དགའ་གྱུར་ཅིག །
ཅེས་གསུངས་པ་ལྟར་རོ། །

རྗེ་བཙུན་འཇམ་པའི་དབྱངས་ཀྱིས་ལྷ་དང་མི་སྐལ་བ་དང་ལྡན་པ་རྣམས་ནི་རང་
རང་གི་སྐལ་བ་དང་འཚམ་པར་ཐབས་མཁས་ཀྱི་སྤྲུལ་པས་རྗེས་སུ་བཟུང་སྟེ་དལ་
འབྱོར་རྙེད་དཀའ་ནམ་འཆི་ཆ་མེད། ངན་འགྲོའི་སྡུག་བསྔལ། ལས་འབྲས་བསླུ་མེད་
རྣམས་བསྟན་ནས་སྐྱབས་སུ་འགྲོ་བ་དང་། དགེ་བ་བཅུའི་ཚུལ་ཁྲིམས་ལ་འགོད་པར་
མཛད། དེ་ནས་རིམ་གྱིས་ལམ་གོང་མ་གོང་མར་འཁྲིད་པར་མཛད་པས་ན་མགོན་པོ་
འཇམ་པའི་དབྱངས་ནི་སེམས་ཅན་ཀུན་གྱི་མགོན་སྐྱབས་དང་དཔུང་གཉེན་མཆོག་
ཡིན་ནོ་ཞེས་བསྔགས་སོ། །དེ་དག་ནི་སྐྱེས་བུ་ཆུང་ངུའི་ལམ་གྱི་སྒོ་ནས་སེམས་ཅན་གྱི་
དོན་མཛད་ཚུལ་ཡིན་ལ། སྐྱེས་བུ་འབྲིང་གི་ལམ་གྱི་སྒོ་ནས་སེམས་ཅན་གྱི་དོན་མཛད་
ཚུལ་ནི། རྗེ་བཙུན་འཇམ་པའི་དབྱངས་ཀྱིས་སྐལ་བ་དང་ལྡན་པ་རྣམས་ལ་འཁོར་བ་
སྤྱིའི་ཉེས་དམིགས་དང་འཁོར་བའི་འཇུག་རིམ་རྣམས་བསྟན་ནས་སྲིད་པ་མཐའ་དག་
ལ་ཞེན་པ་ལོག་པའི་ངེས་འབྱུང་བསྐྱེད་ནས་ལམ་བསླབ་པ་གསུམ་ལ་ཁྲིད་དེ་སྐལ་པ་
དང་ལྡན་པའི་སེམས་ཅན་ཐམས་ཅད་འཁོར་བའི་སྡུག་བསྔལ་ལས་རབ་ཏུ་གྲོལ་བར་
བྱེད་དོ། །དེའི་ཕྱིར་མགོན་པོ་འཇམ་པའི་དབྱངས་ནི་སེམས་ཅན་ཀུན་ཐར་པར་ཁྲིད་
པའི་དེད་དཔོན་མཆོག་ཡིན་ནོ་ཞེས་སྐྱེས་བུ་འབྲིང་གི་སྒོ་ནས་བསྔགས་སོ། །  ཿཀ
ཡང་རྗེ་བཙུན་འཇམ་པའི་དབྱངས་ཀྱིས་ཐེག་པ་མཆོག་གི་རིགས་ཅན་རྣམས་བྱང་
ཆུབ་ཀྱི་སེམས་དང་དེས་འཕངས་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་འཁྲིད་ནས་
སྒྲིབ་པ་གཉིས་ཀའི་འཆིང་བ་ལས་མྱུར་དུ་གྲོལ་བར་བྱེད་དོ། །ཞེས་རྒྱལ་སྲས་སྤྱོད་
པ་སྤྱི་ཡི་སྒོ་ནས་བསྔགས་སོ། །དེ་ལྟར་སྐྱེས་བུ་ཆུང་ངུ་དང༌། འབྲིང་དང་ཆེན་པོའི་སྤྱོད་
པ་སྤྱི་ལ་བསླབས་ནས་ཁྱད་པར་ཟབ་མོ་དབུ་མའི་ལྟ་བ་ལ་ཁྲིད་པར་མཛད་དེ་ཉོན་
མོངས་པ་ཐམས་ཅད་ཀྱི་རྩ་བ་མཐར་ཐུག་པ་བདག་འཛིན་ཡིན་ཞིང་། ཉོན་མོངས་པ་

དང་གཡུལ་འགྱེད་པའི་ཚེ་ན་ཉོན་མོངས་པ་ཐམས་ཅད་ཀྱི་ནང་ནས་གཅིག་ཏུ་དཔའ་བ་
འཁོར་བའི་སྡུག་བསྔལ་ཐམས་ཅད་ཀྱི་རྩ་བ་ནི་མི་ཤེས་པ་སྟེ་མ་རིག་པ་འདི་ཡིན་ལ་
སེམས་ཅན་རྣམས་ཐོག་མ་མེད་པ་ནས་འཁོར་བར་སྡུག་བསྔལ་ལ་སྦྱོར་བའི་དགྲ་བོ་
བདག་འཛིན་གྱི་དངོས་གཉེན་ནི་བདག་མེད་རྟོགས་པའི་ཤེས་རབ་ཡིན་པས་ཆོས་རྣམས་
ཀྱི་གནས་ལུགས་སྟོང་པ་ཉིད་བསྟན་ནས་དགྲ་བོ་བདག་འཛིན་འགོང་པོའི་དྲེགས་པ་
འཇོམས་པ་སྟེ་བདག་འཛིན་རྩ་བ་ནས་སྤངས་པའི་ཐར་པའི་གོ་འཕང་ལ་འགོད་ཅིང༌།
ཉོན་མོངས་པ་ཐམས་ཅད་ཀྱི་དཔའ་བོ་བདག་འཛིན་འཇོམས་པ་ཙམ་དུ་མ་ཟད་བདག་
འཛིན་གྱི་ས་བོན་མི་ཤེས་པའི་རྨོངས་པ་ཤེས་བྱའི་སྒྲིབ་པ་བཅོམ་ནས་རྣམ་པ་ཐམས་
ཅད་མཁྱེན་པའི་ཡེ་ཤེས་ཀྱི་ས་ལ་འགོད་པར་མཛད་དོ། །ཞེས་ཐེག་པ་ཆེན་པོའི་ལམ་གྱི་
ལུས་རྫོགས་པའི་སྒོ་ནས་བསྔགས་སོ། །རྒྱུད་ཚིག་འདི་དག་ནི་དོན་ཤིན་ཏུ་རྒྱ་ཆེ་སྟེ།
ཆོས་ཕུང་བརྒྱད་ཁྲི་བཞི་སྟོང་གི་སྙིང་པོའི་དོན་སྐལ་བ་དང་ལྡན་པའི་གང་ཟག་གཅིག་
ལས་དང་པོ་པའི་ས་ནས་སངས་རྒྱས་ཀྱི་སའི་བར་ལ་འཁྲིད་པའི་ལམ་གྱི་ལུས་ཡོངས་
སུ་རྫོགས་པ་སྟོན་པར་མཛད་དོ། །དེས་ན་རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་
འཇམ་པའི་དབྱངས་ཀྱི་སྐུ་གསལ་བར་སྒོམས་ལ་སྔར་བཤད་པ་ལྟར་གྱི་ལམ་གྱི་ལུས་
ཡོངས་སུ་རྫོགས་པ་དེ་དག་མྱུར་དུ་རྒྱུད་ལ་སྐྱེ་བའི་སྨོན་ལམ་ཤུགས་དྲག་ཏུ་གདབ་
བོ། ། 
གཉིས་པ་གདུལ་བྱའི་དོན་དུ་སྤྲུལ་པ་བསྟན་པའི་སྐུའི་རྣམ་འགྱུར་གྱི་སྒོ་ནས་བསྟོད་
པ་ནི། བློ་ལྡན་སྒེག་འཆང་དཔལ་དང་ལྡན། །བརྟན་པོ་མི་སྡུག་གཟུགས་འཆང་བ། །
ལག་པ་བརྒྱ་པོ་ཀུན་བསྐྱོད་ཅིང་། །གོམས་པའི་སྟབས་ཀྱིས་གར་བྱེད་པ། །དཔལ་ལྡན་
ལག་པ་བརྒྱས་གང་ལ། །ནམ་མཁའ་ཁྱབ་པར་གར་བྱེད་པ། །ས་ཡི་དཀྱིལ་འཁོར་བཞི་

ཡི་ཁྱོན། །རྐང་པ་ཡ་གཅིག་མཐིལ་གྱིས་གནོན། །རྐང་མཐེབ་སེན་མོའི་ཁྱོན་གྱིས་
ཀྱང་། །ཚངས་པའི་ཡུལ་ས་རྩེ་ནས་གནོན། །ཞེས་གསུངས། དོན་ནི། རྗེ་བཙུན་འཇམ་
པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་སྐལ་བ་དང་འཚམ་
པའི་སྤྲུལ་པ་བསྟན་ནས་དོན་མཛད་དེ། སེམས་ཅན་སྐལ་བ་དང་ལྡན་པ་སྣོད་རུང་གི་
གདུལ་བྱ་རྣམས་ལ་ལྷའི་གཟུགས་བློ་གྲོས་དང་ལྡན་པ་གཟུགས་བཟང་བ་ཡིད་དུ་འོང་
བ། ལྟ་ན་སྡུག་པ། སྒེག་འཆང་སྟེ་ལང་ཚོ་དར་ལ་བབ་པའི་ཉམས་དང་ལྡན་པ་སྟོན་པ་
དང་། འགའ་ཞིག་ལ་མིའི་གཟུགས་མཚན་དཔེའི་དཔལ་དང་ལྡན་པ་སྟོན་པར་མཛད་
དེ། འཕགས་པ་ཀླུ་སྒྲུབ་ལ་བྱང་སེམས་བློ་གྲོས་རིན་ཆེན་ཞེས་བྱ་བ་ལྷའི་གཟུགས་སུ་
བསྟན་ནས་ཆོས་གསུང་བར་མཛད་པ་དང་། འཇམ་མགོན་བླ་མ་ལ་འཇའ་ཚོན་སྣ་ལྔའི་
དྲ་བས་བསྐོར་བའི་གུར་ཁྱིམ་གྱི་དབུས་སུ་གུར་ཀུམ་གྱི་ལྷུན་པོ་ལ་ཉི་མའི་མདངས་
བྱུགས་པ་ལྟ་བུ་ལྟ་བས་ཆོག་མི་ཤེས་པ་གཟི་བརྗིད་ཅན་ཞིག་སྟོན་པར་མཛད་པ་ལྟ་
བུའོ། །ཞི་བས་འདུལ་བར་མི་ནུས་པའི་གདུག་པ་ཅན་རྣམས་འདུལ་བའི་ཕྱིར་བརྟན་པོ་
མི་སྡུག་པ་གནོད་སྦྱིན་ནམ་སྲིན་པོའི་གཟུགས་འཆང་བ་སྟེ་སྟོན་པ་དེ་ལའང་ཞལ་གཅིག་
ཕྱག་གཉིས་པ་ནས་ཞལ་བརྒྱ་དང་ཕྱག་བརྒྱའི་བར་དང་། དེ་ལས་ཀྱང་མང་བ་ཞལ་ཕྱག་
མཐའ་ཡས་པ་བསྟན་ནས་ལག་པ་སྟེ་ཕྱག་བརྒྱ་ལ་སོགས་པ་ཕྱག་ཇི་སྙེད་ཡོད་པ་ཀུན་
འཇིགས་སུ་རུང་བའི་མཚོན་ཆ་སྣ་ཚོགས་པ་བཟུང་སྟེ་བསྐྱོད་ཅིང་སྲིད་རྩེ་ནས་མནར་
མེད་ཀྱི་བར་ཁམས་གསུམ་པོ་ཐམས་ཅད་སྐད་ཅིག་ལ་ཟ་བར་ནུས་པའི་རྔམས་སྟབས་
དང་། བདུད་རིགས་ཀྱི་འབྱུང་པོ་རྣམས་རྡུལ་དུ་བརླག་ཕྱིར་ཞབས་བསྐྱོད་པའི་གོམས་
པའི་སྟབས་ཀྱིས་གར་བྱེད་པ་དང་ལག་པ་སྟེ་ཕྱག་བརྒྱ་ལ་སོགས་པ་ཕྱག་རེ་རེས་ཀྱང་
ནམ་མཁའི་ཁྱོན་གང་བ་ལྟ་བུར་སྟོན་ལ། ནམ་མཁའི་མཐས་ཁྱབ་པ་ལྟ་བུའི་གར་སྟབས་

བྱེད་པ། སའི་དཀྱིལ་འཁོར་གླིང་བཞི་པའི་འཇིག་རྟེན་གྱི་ཁྱོན་ཐམས་ཅད་རྐང་པ་སྟེ་
ཞབས་ཡ་གཅིག་གི་མཐིལ་གྱིས་གནོན་པར་མཛད་པ། དེར་ཡང་མ་ཟད་རྐང་པ་སྟེ་
ཞབས་ཀྱི་མཐེ་བོའི་སེན་མོའི་ཁྱོན་གྱིས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་
འདི་རིལ་གྱིས་ཁྱབ་པར་བྱས་ཏེ་ཚངས་པའི་ཡུལ་ས་སྟེ་སྟོང་གསུམ་མི་མཇེད་ཀྱི་བདག་
པོ་ཚངས་པ་ཆེན་པོའི་གཞལ་མེད་ཁང་གི་རྩེ་ནས་གནོན་པར་མཛད་དེ་སྲིད་པ་གསུམ་
ན་ཆེ་བར་རློམས་པ་མཐའ་དག་དབང་དུ་བསྡུས་ཏེ་འདུལ་བར་མཛད་དོ། །འདི་དག་
ཀྱང་མཚོན་བྱེད་ཙམ་སྟེ། སྐུའི་བ་སྤུ་གཅིག་གིས་ཀྱང་སྲིད་པ་གསུམ་གྱི་སྣོད་བཅུད་ཐམས་
ཅད་འཆིང་བར་བྱེད་ནུས་ཤིང་། དེར་ཡང་མ་ཟད་རྡུལ་ཕྲ་མོ་གཅིག་གི་ནང་དུ་མཁའ་
ཁྱབ་ཀྱི་སྣོད་བཅུད་ཐམས་ཅད་སྟོན་པ་དང༌། སྐུའི་བ་སྤུ་གཅིག་གི་ཁུང་བུར་མཁའ་
ཁྱབ་ཀྱི་འཇིག་རྟེན་ཐམས་ཅད་སྟོན་པ་སོགས་སྐུའི་རྣམ་འགྱུར་བསམ་གྱིས་མི་ཁྱབ་པ་
སངས་རྒྱས་དང་བྱང་སེམས་དབང་ཐོབ་པ་རྣམས་ཀྱིས་གདུལ་བྱ་འདུལ་བའི་ཕྱིར་
སྐུའི་རྣམ་འགྱུར་སྣ་ཚོགས་སུ་སྤྲུལ་པ་ནི། དཀོན་མཆོག་ཏ་ལའི་གཟུངས་ལས། རིག་
སྔགས་ཚུལ་མཁས་སྒྱུ་མའི་མཁན་པོ་ནི། །སྣ་ཚོགས་གཟུགས་མང་མཐའ་ཡས་སྟོན་
པར་བྱེད། །ཉིན་མཚན་ཡུད་དང་ཟླ་བ་ལོ་བརྒྱ་དང༌། །ཁྱིམ་བཟང་རྒྱས་པ་ཤིན་ཏུ་
མཛེས་པ་སྟོན། །འདོད་ཆགས་སྡང་ལྡན་སྒྱུ་མའི་མཁན་པོ་ཡང༌། །སྒྱུ་མའི་འཕྲུལ་གྱིས་
འཇིག་རྟེན་མགུ་བྱེད་ན། །བསམ་གཏན་མངོན་ཤེས་རྣམ་ཐར་རབ་བསླབས་པ། །སྤྱོད་
ཚུལ་མཁས་རྣམས་ཅི་ཕྱིར་མགུ་མི་བྱེད། །ལྷ་དང་ལྷ་མིན་དབང་པོ་འཐབ་པའི་ཚེ། །
རྒྱལ་ལྡན་ལྷ་ཡིས་ལྷ་མིན་ཕམ་བྱས་ནས། །དེ་དག་འཇིགས་པས་གདུགས་བཅས་
བཞོན་བཅས་ཤིང་། །ཐོག་བཅས་དམག་བཅས་གོ་གྱོན་བཞིན་དུ་འབྱེར། །འདོད་
སྟོན་པར་མཛད་དོ། །

ཆགས་སྡང༌ལྡན༌ལྷ༌དབང༌དེ་དག་ཀྱང༌།།ལུས་ཀྱི་རྣམ་འཕྲུལ་བསམ་ཡས་སྟོན་བྱེད་
ན། །དབང་ཕྱུག་རྫུ་འཕྲུལ་དབང་གནས་དཔའ་བོ་རྣམས། །ལུས་ཀྱི་རྣམ་འཕྲུལ་ཅི་
ཕྱིར་སྟོན་མི་བྱེད། །རྡོ་རྗེའཆང་བའི་གླང་པོས་སྲུངས་བུ། །དབང་པོའི་འཁོར་གྱུར་རྫུ་
འཕྲུལ་ཆེན་པོ་དེ། །མགོ་བོ་སུམ་ཅུ་རྩ་གསུམ་མངོན་སྤྲུལ་ཅིང༌། །མགོ་རྣམས་ཀུན་
ལའང་མཆེ་བ་དྲུག་དྲུག་སྟེ། །མཆེ་བ་དེ་དག་སོ་སོ་རེ་རེ་ལའང་། །རྫིང་བུ་ཆུས་གང་
བདུན་བདུན་སྤྲུལ་པ་བྱེད། །རྫིང་རེ་ལ་ཡང་པདྨ་སྣ་ཚོགས་པ། །རྣམ་པར་བཀོད་པ་
བདུན་བདུན་སྤྲུལ་པ་བྱེད། །པདྨ་རེ་རེ་ལའང་ལྷའི་བུ་མོ་དག །སྒྱུ་རྩལ་ཀུན་ཤེས་
བདུན་བདུན་སྤྲུལ་པ་བྱེད། །དེ་དག་རྩེད་མོ་གླུ་གར་ཚུལ་ལ་མཁས། །སུམ་ཅུ་རྩ་
གསུམ་དབང་པོ་དེ་དག་རྩེ། །གླང་པོ་དེ་ཡང་ལུས་ནི་བསྒྱུར་བྱས་ཏེ། །ལྷ་རྣམས་ཀུན་
དང་འགྲོགས་ཤིང་འགྲོ་བར་བྱེད། །སྤྱོད་པའི་ཚུལ་དང་ལོངས་སྤྱོད་ཀུན་དང་མཐུན།
གླང་པོ་མཆོག་གི་རྣམ་འཕྲུལ་དེ་ལྟར་སྣང༌། །གླང་པོ་ཆགས་སྡང་གཏི་མུག་ལྡན་དེ་
ཡང༌། །འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན། །ཤེས་རབ་ཐབས་ཀྱི་སྟོབས་ལ་
སྦྱངས་པ་རྣམས། །ཏིང་འཛིན་བརྒྱ་ཡི་རྣམ་འཕྲུལ་ཅིས་མི་བྱེད། །སྒྲ་གཅན་ཇི་ལྟར་
འདོད་བཞིན་ལུས་སྤྲུལ་ཏེ། །རྡོ་རྗེའི་གཞི་ལ་རྐང་པ་འཇོག་བྱེད་ཅིང༌། །རྒྱ་མཚོ་ལྟེ་བར་
ཕྱིན་པ་ཙམ་དུ་སྟོན། །རི་རབ་རྩེ་དང་རང་གི་མགོ་ཡང་སྙོམས། །སྒྲ་གཅན་ཆགས་སྡང་
གཏི་མུག་ལྡན་དེ་ཡང༌། །འདི་འདྲའི་རྫུ་འཕྲུལ་རབ་ཏུ་སྟོན་བྱེད་ན། །འཇིག་རྟེན་སྒྲོན་
མ་བདུད་རྣམས་རབ་འཇོམས་པ། །རྫུ་འཕྲུལ་མཐའ་ཡས་ཅི་སྟེ་སྟོན་མི་བྱེད། །བརྒྱ་
བྱིན་རྣམ་འཕྲུལ་བསམ་ཡས་པ་ལ་བལྟོས། །ལྷ་དང་ལྷ་མིན་དབང་པོ་གཡུལ་འགྱེད་
ཚེ། །ལྷ་མིན་བྱེ་བ་མཆིས་པ་ཇི་སྙེད་པ། །དེ་སྙེད་བརྒྱ་བྱིན་རང་གི་ལུས་ལས་སྤྲུལ། །
ལྷ་མིན་དབང་དང་ལྷ་མིན་པ་ཀུན་གྱིས། །བརྒྱ་བྱིན་རང་རང་མདུན་ན་འདུག་པར་ཤེས། །

ད་ནི་རྡོ་རྗེ་འཆང་བས་བཟུང་ངོ་ཞེས། །ལྷ་མིན་དབང་པོ་ཀུན་ཀྱང་མགོ་མྱོས་འགྱུར། །
འཇིགས་པར་བྱེད་པའི་མིག་སྟོང་རབ་བསྟན་ཏེ། །རྡོ་རྗེ་མེ་ལྕེ་འབར་བ་ཐོགས་བྱེད་
ཅིང་། །ལུས་ལ་གོ་བགོས་གཟི་བརྗིད་བསྙེན་དཀའ་པའི། །བརྒྱ་བྱིན་མཐོང་ནས་ལྷ་
མིན་དབང་པོ་འབྱེར། །དེ་ཡང་བསོད་ནམས་ཕལ་པའི་མཐུ་སྟོབས་ཀྱིས། །ལྷ་རྒྱལ་
དོན་དུ་རྣམ་པར་འཕྲུལ་བྱེད་ན། །འགྲོ་བ་མ་ལུས་ཀུན་གྱི་སྐྱབས་གྱུར་པ། །བསོད་
ནམས་མི་ཟད་རྣམས་ལྟ་ཅིས་མི་འཕྲུལ། །ཞེས་གསུངས་པ་ལྟར་རོ། ། འ
གཉིས་པ་ཆོས་ཀྱི་སྐུའི་སྒོ་ནས་བསྟོད་པ་ནི། དོན་གཅིག་གཉིས་མེད་ཆོས་ཀྱི་
དོན། །དམ་པའི་དོན་ནི་འཇིགས་པ་མེད། །རྣམ་རིག་སྣ་ཚོགས་གཟུགས་དོན་ཅན། །
སེམས་དང་རྣམ་ཤེས་རྒྱུད་དང་ལྡན། །དངོས་དོན་མ་ལུས་རྣམས་ལ་དགའ། །སྟོང་པ་
ཉིད་དགའ་འདོད་ཆགས་བློ། །སྲིད་པའི་འདོད་ཆགས་སོགས་སྤངས་པ། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱི་ཐུགས་ཀྱི་ཆོས་ཉིད་དག་པ་
གཉིས་ལྡན་གྱི་ཆོས་སྐུ་དེ་ནི་ཆོས་རྣམས་ཀྱི་དོན་དམ་པའི་གནས་ལུགས་གཅིག་པུ་
གཉིས་སུ་མེད་པ་དོན་དམ་པའི་བདེན་པ་ཡིན་ལ། དེ་ནི་ནམ་མཁའ་མ་ཟད་ཀྱི་བར་དུ་
འགྱུར་བ་མེད་པ་གནོད་པས་འཇིགས་པ་མེད་པ། སྤྲོས་པའི་མཐའ་ཐམས་ཅད་དང་
བྲལ་པ། ནམ་མཁའ་ལྟར་རྣམ་པར་དག་པའོ་ཞེས་རྗེ་བཙུན་འཇམ་པའི་དབྱངས་ལ་ངོ་
བོ་ཉིད་སྐུའི་སྒོ་ནས་བསྔགས་སོ། །
རྗེ་བཙུན་འཇམ་པའི་དབྱངས་ཐུགས་རྣམ་པ་ཐམས་ཅད་མཁྱེན་པའི་ཡེ་ཤེས་ནི་
རྣམ་རིག་སྣ་ཚོགས་ཏེ། མིག་གི་རྣམ་ཤེས། རྣ་བའི་རྣམ་ཤེས། སྣའི་རྣམ་ཤེས། ལྕེའི་
རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་དྲུག་དང༌། དྲུག་པོ་དེའི་ཡུལ།
གཟུགས། སྒྲ། དྲི། རོ། རེག་བྱ། ཆོས་དྲུག །ཡུལ་དྲུག་པོ་དེ་བཟུང་དོན་དུ་བྱེད་པ་ཅན་

གྱི་སེམས་ཡིད་དང་སྒོ་ལྔའི་རྣམ་ཤེས་ཀྱི་རྒྱུད་དང་ལྡན་པ་ཕྱི་ནང་གི་དངོས་པོ་དང་དངོས་
པོ་མེད་པའི་དོན་མ་ལུས་པ་རྣམས་ལ་དགའ་བ་སྟེ་ཆོས་དེ་དག་ཐམས་ཅད་ཀྱི་ངོ་བོ་དང་
ཁྱད་པར་དང་བྱེད་ལས་སོགས་ཐ་སྙད་ཀྱི་ངང་ཚུལ་ཐམས་ཅད་ལག་མཐིལ་གྱི་སྐྱུ་རུ་ར་
ལྟར་མངོན་སུམ་དུ་མཁྱེན་པའོ། །ཞེས་རྗེ་བཙུན་འཇམ་པའི་དབྱངས་ལ་ཡེ་ཤེས་ཆོས་
སྐུའི་སྒོ་ནས་བསྔགས་སོ། ། ཡཾ
ཡང་ན་རྗེ་བཙུན་འཇམ་པའི་དབྱངས་ཀྱིས་གཟུགས་སྣ་ཚོགས་བསྟན་ཏེ་གདུལ་
བྱའི་དོན་མཛད་ཅེས་སྦྱར་རོ། །དེ་ལྟར་ཐ་སྙད་ཀྱི་ཆོས་ཐམས་ཅད་གཟིགས་ཀྱང་རྟོག་
བཅས་སུ་མི་འགྱུར་བར་ཆོས་རྣམས་ཀྱི་གནས་ལུགས་སྟོང་པ་ཉིད་ལ་དགའ་བ་སྟེ་ཆུ་ལ་
ཆུ་བཞག་བཞིན་དུ་རོ་གཅིག་ཏུ་སྙོམས་པར་ཞུགས་པའོ། །འདི་ལ་འདོད་ཆགས་ཞེས་
བརྗོད་པ་ནི་སྟོང་པ་ཉིད་ལ་ཡུམ་དང་། དེ་ལ་རྩེ་གཅིག་ཏུ་ཞུགས་པ་ལ་ཡུམ་དང་སྦྱོར་
བ་ཞེས་བླ་མེད་ཀྱི་རྒྱུད་དང་གྲུབ་ཆེན་གྱི་གཞུང་མང་པོ་ལས་འབྱུང་ཞིང་། ཤེར་ཕྱིན་གྱི་
མདོ་ལས་ཀྱང་སྟོང་པ་ཉིད་ལ་ཡུམ་ཞེས་གསུངས་སོ། །དེའི་ཕྱིར་རྗེ་བཙུན་འཇམ་པའི་
དབྱངས་གདུལ་བྱའི་དོན་དུ་སྤྲུལ་སྐུ་སྣ་ཚོགས་སྟོན་ཡང་སྲིད་པའི་འཆིང་བ་གང་ཡང་
མེད་པར་འདོད་ཆགས་སོགས་ཉོན་མོངས་པ་མཐའ་དག་སྤངས་པ་མཐར་ཕྱིན་པ་ཡིན་
གསུམ་པ་རྗེ་བཙུན་འཇམ་པའི་དབྱངས་ལ་ལོངས་སྐུའི་སྒོ་ནས་བསྟོད་པ་ནི། སྲིད་
གསུམ་དགའ་བ་ཆེན་པོ་སྟེ། །སྤྲིན་དཀར་དག་པ་བཞིན་དུ་དཀར། །འོད་བཟང་སྟོན་
ཀའི་ཟླ་བའི་འོད། །ཉི་མ་འཆར་ཀའི་དཀྱིལ་ལྟར་མཛེས། །སེན་མོའི་འོད་ནི་ཤས་ཆེར་
དམར། །ཅོད་པན་བཟང་པོ་མཐོན་གའི་རྩེ། །སྐྲ་མཆོག་མཐོན་ག་ཆེན་པོ་ཅན། །
ནོར་བུ་ཆེན་པོ་འོད་ཆགས་དཔལ། །སངས་རྒྱས་སྤྲུལ་པའི་རྒྱན་དང་ལྡན། །འཇིག་རྟེན་
ནོ་ཞེས་བསྔགས་སོ། །

102ཁམས་བརྒྱ་ཀུན་བསྐྱོད་པ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་
ཀྱིས་དག་པ་གཉིས་ལྡན་གྱི་ཆོས་སྐུ་བརྙེས་པ་དང་མཉམ་དུ་ཡེ་ཤེས་ཀྱི་རང་སྣང་
གཟུགས་སྐུར་ཤར་བ་མཚན་དཔེས་བརྒྱན་པའི་ལོངས་སྐུ་བརྙེས་སོ། །ལོངས་སྐུ་དེ་ནི་
སྙིང་རྗེ་དང་སྨོན་ལམ་གྱི་དབང་གིས་སྲིད་པ་གསུམ་གྱི་སེམས་ཅན་རྣམས་ཀྱི་དོན་མཛད་
པ་ལ་དགའ་བ་ཆེན་པོ་སྟེ་དགའ་བ་ཆེན་པོ་ཞེས་པ་རྡོ་རྗེ་འཆང་གི་མཚན་གྱི་རྣམ་གྲངས་
སུ་གསུངས་སོ། །ལོངས་སྤྱོད་རྫོགས་སྐུ་དེའི་སྐུའི་རྣམ་པ་ནི་སྤྲིན་དཀར་དག་པ་བཞིན་
དུ་དཀར་ཞིང་དྭངས་ལ་གསལ་བ་འོད་འབར་བའི་རང་བཞིན་ཅན་སྟོན་ཀའི་ཟླ་བ་
ལྟར་ཐུགས་རྗེ་བསིལ་བའི་འོད་སེམས་ཅན་ཀུན་ལ་འཕྲོ་བ། སྐུ་ལས་སྐྱེས་པའི་འོད་
ཟེར་གྱི་གུར་ཁྱིམ་ཉི་མ་འཆར་ཀའི་དཀྱིལ་ལྟར་མཛེས་པ། རྗེ་བཙུན་འཇམ་པའི་དབྱངས་
ཀྱི་སྐུ་ལས་སྐྱེས་པའི་འོད་ཀྱི་གུར་ཁྱིམ་ཉི་མ་འཆར་ཀའི་འོད་ལྟར་ཡོད་པ་ནི། རྗེ་བཙུན་
འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་
མཚོ་ལས། ཉིན་བྱེད་འཆར་ཀའི་མདངས་ཀྱིས་རབ་འཁྱུད་པའི། །ལྷུན་སྟུག་གསེར་གྱི་
རི་བོའི་ངོས་བཞིན་དུ། །དམར་སེར་འོད་ཀྱི་ཕུང་པོ་ལྷམ་མེ་བ། །འཇམ་དབྱངས་
མཁྱེན་པའི་གཏེར་ཁྱོད་ཡུད་ཙམ་དགོངས། །ཞེས་གསུངས་པ་ལྟར་རོ། །
རྗེ་བཙུན་འཇམ་པའི་དབྱངས་ཀྱི་སྐུ་མཚན་དཔེས་སྨྲས་པ་ནི། ཕྱག་ཞབས་ཀྱི་
མཐིལ་ན་གསེར་གྱི་འཁོར་ལོ་རྩིབས་སྟོང་དང་ལྡན་པའི་རི་མོ་གསལ་བར་ཡོད་སོགས་
མཚན་བཟང་པོ་སུམ་ཅུ་རྩ་གཉིས་དང༌། ཕྱག་ཞབས་ཀྱི་སེན་མོ་འོད་དང་ལྡན་ཞིང་ཤས་
ཆེར་དམར་བ་ཟངས་ཀྱི་མདོག་ལྟ་བུ་དང། དབུ་སྐྲ་མཐོན་མཐིང་གནག་ཅིང་སྣུམ་པ་
སོགས་དཔེ་བྱད་བརྒྱད་ཅུ་དང་ལྡན་ཏེ། མཚན་བཟང་སུམ་ཅུ་རྩ་གཉིས་ནི་སྔར་བཤད་
ཟིན་ལ། དཔེ་བྱད་བརྒྱད་ཅུ་ནི་མངོན་རྟོགས་རྒྱན་ལས། ཐུབ་པའི་སེན་མོ་ཟངས་མདོག་

དང་། མདོག་སྣུམ་མཐོ་དང་སོར་མོ་རྣམས། །ཟླུམ་རྒྱས་བྱིན་གྱིས་ཕྲ་བ་དང༌། །རྩ་མི་
མངོན་དང་མདུད་པ་མེད། །ལོང་བུ་མི་མངོན་ཞབས་མཉམ་དང༌། །སེང་གེ་གླང་ཆེན་བྱ་
དང་ནི། ཁྱུ་མཆོག་སྟབས་གཤེགས་གཡས་ཕྱོགས་དང༌། །མཛེས་གཤེགས་དྲང་དང་
འཁྲིལ་བག་ཆགས། །བྱི་དོར་བྱས་འདྲ་རིམ་པར་འཚམ། །གཙང་དང་འཇམ་དང་དག་
པའི་སྐུ། །མཚན་ནི་ཡོངས་སུ་རྫོགས་པ་དང་། །སྐུ་ཡི་ཁོ་ལག་ཡངས་ཤིང་བཟང་། །
གོམ་སྙོམས་པ་དང་སྤྱན་གཉིས་ནི། །དག་དང་གཞོན་ཤ་ཅན་ཉིད་དང་། །སྐུ་ཞུམ་མེད་
དང་རྒྱས་པ་དང༌། །ཤིན་ཏུ་གྲིམས་པའི་སྐུ་ཉིད་དང་། །ཡན་ལག་ཤིན་ཏུ་རྣམ་འབྱེས་
དང་། །གཟིགས་པ་སྒྲིབ་མེད་དག་པ་དང༌། །དགུ་ཟླུམ་སྐབས་ཕྱིན་མ་རྙོངས་དང་། །
ཕྱང་ངེ་བ་དང་ལྟེ་བ་ནི། །ཟབ་དང་གཡས་ཕྱོགས་འཁྱིལ་བ་དང་། །ཀུན་ནས་ལྟ་ན་
སྡུག་པ་དང༌། །ཀུན་སྤྱོད་གཙང་དང་སྐུ་ལ་ནི། །སྨེ་བ་གནག་བག་མེད་པ་དང༌། །ཕྱག་
ནི་ཤིང་བལ་ལྟར་འཇམ་དང་། །ཕྱག་རིས་མདངས་ཡོད་ཟབ་རིང་དང་། །ཞལ་ནི་ཧ་
ཅང་མི་རིང་དང༌། །མཆུ་ནི་བིམ་པ་ལྟར་དམར་དང་། །ལྗགས་མཉེན་པ་དང་སྲབ་པ་
དང་། །སྣུམ་དང་སྤུ་ནི་མཉམ་པ་དང་། །ཕྱག་རིང་རྒྱས་དང་སྙན་མཉམ་དང༌། །ཉམས་
པ་རྣམ་པར་སྤངས་པ་དང་། །དཔྲལ་བ་ལེགས་པར་འབྱེས་པ་དང༌། །དབྱེས་ཆེ་བ་དང་
དབུ་རྒྱས་དང་། །དབུ་སྐྲ་བུང་བ་ལྟར་གནག་དང༌། །སྟུག་དང་འཇམ་དང་མ་འཛིངས་
དང་། །མི་བཤོར་དྲི་ཞིམ་སྐྱེས་བུ་ཡི། །ཡིད་ནི་འཕྲོག་པར་བྱེད་པ་དང༌། །དཔལ་གྱི་
བེའུ་དང་བཀྲ་ཤིས་ནི། །སངས་རྒྱས་དཔེ་བྱད་བཟང་པོར་བཤད། །ཅེས་གསུངས་པ་
ལྟར་རོ། ། 
དེ་ལྟར་མཚན་བཟང་དཔེ་བྱད་ཀྱིས་བརྒྱན་པའི་དབུ་ལ་ནོར་བུའི་ཅོད་པན་བཟང་
པོ་མཐོན་ཀའི་རྩེ་ཕྲན་ཅན་གྱིས་མཛེས་ཤིང་དབུ་སྐྲ་ཟུར་ཕུད་ལྔ་དང་ལྡན་ཞིང་མཆོག་

ཏུ་མཛེས་པ་མཐོན་མཐིང་ཅན་ནོར་བུ་རིན་པོ་ཆེའི་དོ་ཤལ་མགུལ་བར་འཆང་བ་འོད་
ཆགས་པའི་དཔལ་དང་ལྡན་པའོ། །ཅོད་པན་དང་དོ་ཤལ་ཇི་ལྟར་ཡོད་པ་ནི། བསྟོད་
སྤྲིན་རྒྱ་མཚོ་ལས། རྒྱལ་མཚན་ཏོག་ལྟར་སྤྱི་གཙུག་གནས་སུ་ནི། །རིང་འཇམ་གནག་
ལ་སྣུམ་པའི་རལ་པ་ཡི། །ཐོར་ཅོག་མཛེས་པར་བཅིངས་པའི་ཟར་བུ་ནི། །ཟུར་ཕུད་ལྔ་
ལྡན་ཅུང་ཟད་གཡོན་དུ་འཕྱངས། །རིན་ཆེན་རྩེ་ཕྲན་རྣམས་ཀྱིས་མཛེས་བྱས་པའི། །
དབྱིབས་ལེགས་གདུགས་བཞིན་ཀུན་ནས་རྒྱས་པའི་དབུ། །ཞེས་དང་། སྙན་ཤལ་
བཟང་པོ་རིང་དུ་འཕྱང་བའི་རྩེར། །རིན་ཆེན་དུ་མས་སྤྲས་པའི་རྣ་ཆ་གཡོ། །གཟི་འོད་
འཁྱུག་པའི་རིན་ཆེན་ཕྲེང་བའི་རྒྱན། །གང་དུ་འཕྱང་བའི་དྲི་མེད་མགྲིན་པ་ནི། །མཛེས་
པའི་གསེར་གྱི་བུམ་པའི་མགྲིན་པ་བཞིན། །ཞེས་གསུངས་པ་ལྟར་རོ།
ཆ་དེ་ལྟ་བུའི་སྐུ་ལས་འོད་ཟེར་ཕྱོགས་བཅུར་འཕྲོ་ཞིང་། འོད་ཟེར་རེ་རེའི་སྣེ་ལ་
སངས་རྒྱས་ཀྱི་སྤྲུལ་པ་ནམ་མཁའི་ཁམས་འགེངས་པ་སེམས་ཅན་གྱི་གྲངས་དང་མཉམ་
པ་སྤྲོས་ཏེ་འགྲོ་བའི་དོན་མཛད་དོ། །སངས་རྒྱས་སྤྲུལ་པའི་རྒྱན་དང་ལྡན། །ཞེས་པ་
འདི་མི་བསྐྱོད་པའི་དབུ་རྒྱན་པ་ལ་བཤད་པ་དང་། མཁས་པ་འགའ་ཞིག་གིས་སྐུ་མཚན་
དཔེས་བརྒྱན་པ་ལ་བཤད་པའང་སྣང་ངོ་། །དེ་ལྟར་སྤྲུལ་པ་སྤྲོས་ཏེ་ནམ་མཁའི་མཐས་
གཏུགས་པའི་འཇིག་རྟེན་གྱི་ཁམས་ཀུན་བསྐྱོད་དེ་འགྲོ་བའི་དོན་མཛད་དོ། །བརྒྱ་ཞེས་
པ་ནི་གྲངས་མང་པོ་ལ་བརྒྱ་ཞེས་བརྗོད་པ་ཐ་སྙད་ཀྱི་རིག་བྱེད་དག་ལས་འབྱུང་ངོ་། །
གཉིས་པ་སངས་རྒྱས་ཀྱི་འཕྲིན་ལས་སྒོ་ནས་བསྟོད་པ་ལ་བཞི། བྱང་ཕྱོགས་སོ་བདུན་
གྱི་སྒོ་ནས་བསྟོད་པ། ལམ་མཐར་ཕྱིན་པའི་འབྲས་བུ་གདུལ་བྱ་ལ་འཕྲིན་ལས་འཇུག་
ཚུལ་གྱི་སྒོ་ནས་བསྟོད་པ། ངེས་པར་འབྱུང་བའི་ཚུལ་ལས་བརྩམས་ཏེ་བསྟོད་པ།
སྤང་གཉེན་གྱི་ཚུལ་ལས་བརྩམས་ཏེ་བསྟོད་པའོ། ། 

དང་པོ་ནི། རྫུ་འཕྲུལ་རྐང་པའི་སྟོབས་ཆེན་ལྡན། །དེ་ཉིད་དྲན་པ་ཆེན་པོ་འཆང༌།
དྲན་པ་བཞི་པོའི་ཏིང་འཛིན་རྒྱལ། །བྱང་ཆུབ་ཡན་ལག་མེ་ཏོག་སྤོས། །དེ་བཞིན་
གཤེགས་པའི་ཡོན་ཏན་མཚོ། །ལམ་གྱི་ཡན་ལག་བརྒྱད་ཚུལ་རིག །ཡང་དག་སངས་
རྒྱས་ལམ་རིག་པ། ཞེས་གསུངས། དོན་ནི། འདིར་རྗེ་བཙུན་འཇམ་པའི་དབྱངས་ལ་
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་མཐར་ཕྱིན་པའི་ཚུལ་ལས་བརྩམས་ཏེ་
བསྟོད་ལ། བྱང་ཕྱོགས་སོ་བདུན་ནི་དྲན་པ་ཉེར་བཞག་བཞི། ཡང་དག་སྤོང་བ་བཞི།
རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན།
འཕགས་ལམ་ཡན་ལག་བརྒྱད་རྣམས་སོ། །
དེ་ལ་དྲན་པ་ཉེར་བཞག་བཞི་ནི། ལུས་རྗེས་སུ་དྲན་པ་ཉེ་བར་བཞག་པ། ཚོར་བ་
རྗེས་སུ་དྲན་པ་ཉེ་བར་བཞག་པ། ཆོས་རྗེས་སུ་དྲན་པ་ཉེ་བར་བཞག་པ། སེམས་རྗེས་
སུ་དྲན་པ་ཉེ་བར་བཞག་པ་བཞིའོ། །ཡང་དག་སྤོང་བ་བཞི་ནི། དགེ་བའི་ཆོས་མ་སྐྱེས་
པ་བསྐྱེད་པ་དང་། སྐྱེས་པ་རྣམས་བསྲུང་བ་དང་། མི་དགེ་བའི་ཆོས་སྐྱེས་པ་རྣམས་སྤོང་
བ་དང་། མ་སྐྱེས་པ་རྣམས་མི་བསྐྱེད་པ་བཞིའོ། །རྫུ་འཕྲུལ་གྱི་རྐང་པ་བཞི་ནི། འདུན་
པའི་རྫུ་འཕྲུལ་གྱི་རྐང་པ། བརྩོན་འགྲུས་ཀྱི་རྫུ་འཕྲུལ་གྱི་རྐང་པ། སྤྱོད་པའི་རྫུ་
འཕྲུལ་གྱི་རྐང་པ། སེམས་ཀྱི་རྫུ་འཕྲུལ་གྱི་རྐང་པ་བཞིའོ། །དབང་པོ་ལྔ་ནི། དད་པའི་
དབང་པོ། བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་
པོ། །ཤེས་རབ་ཀྱི་དབང་པོ་ལྔའོ། །སྟོབས་ལྔ་ནི། དད་པའི་སྟོབས། བརྩོན་འགྲུས་ཀྱི་
སྟོབས། དྲན་པའི་སྟོབས། ཏིང་ངེ་འཛིན་གྱི་སྟོབས། ཤེས་རབ་ཀྱི་སྟོབས་ལྔའོ། །བྱང་
ཆུབ་ཀྱི་ཡན་ལག་བདུན་ནི། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག །བརྩོན་
འགྲུས་ཡང་དག་བྱང་ཆུབ་ཀྱི་ཡན་ལག །དགའ་བ་ཡང་དག་བྱང་ཆུབ་ཀྱི་ཡན་ལག །

7
མཆན པརྗོད འགྲལ་ར་ཐུན་
ཟུད
ལ
ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག །ཆོས་རབ་ཏུ་རྣམ་འབྱེད་ཡང་དག་
བྱང་ཆུབ་ཀྱི་ཡན་ལག །དྲན་པ་ཡང་དག་བྱང་ཆུབ་ཀྱི་ཡན་ལག །བཏང་སྙོམས་ཡང་
དག་བྱང་ཆུབ་ཀྱི་ཡན་ལག་བདུན་ནོ། །འཕགས་ལམ་ཡན་ལག་བརྒྱད་ནི། ཡང་དག་
པའི་ལྟ་བ་ཡང་དག་པའི་རྟོག་པ། ཡང་དག་པའི་ངག །ཡང་དག་པའི་ལས་ཀྱི་མཐའ།
ཡང་དག་པའི་འཚོ་བ། ཡང་དག་པའི་རྩོལ་བ། ཡང་དག་པའི་དྲན་པ། ཡང་དག་པའི་
ཏིང་ངེ་འཛིན་བརྒྱད་དོ། །རྒྱུད་འདིར་དེ་དག་གོ་རིམ་འཁྲུགས་པ་དང་། འགའ་ཞིག་མི་
གསལ་བ་ནི། རྒྱུད་འདིའི་བརྗོད་བྱ་ལམ་གྱི་གནད་མཐར་ཐུག་པ་རྣམས་བླ་མའི་ཞལ་
ལས་ཤེས་པར་བྱ་བའི་ཕྱིར་གོ་རིམ་དཀྲུགས་པ་དང་། བརྡས་བཅིངས་པ་དང་། གབ་
པ་མང་དུ་སྣང་ཞེས་རྒྱ་གར་མཁས་པ་མང་པོས་གསུང་ངོ་། །བློ་དམན་དག་གིས་གོ་སླ་
བའི་ཕྱིར་གཞུང་གི་དངོས་ཟིན་ལྟར་མཐར་ཆགས་སུ་བཤད་ན། སེམས་ཅན་ཐམས་
ཅད་ཀྱི་དོན་བྱེད་པ་ལ་སོ་སོའི་སྐལ་བ་དང་འཚམ་པའི་སྤྲུལ་པ་སྟོན་ནུས་པ་ཞིག་དགོས་
ལ་དེ་ལྟ་བུའི་སྤྲུལ་པ་སྟོན་པ་ལ་རྫུ་འཕྲུལ་གྱི་རྐང་པ་བཞི་ཐོབ་དགོས་ཤིང་། རྗེ་བཙུན་
འཇམ་པའི་དབྱངས་ཀྱིས་ནི་བསྐལ་པ་མང་པོར་རྫུ་འཕྲུལ་གྱི་རྐང་པ་བཞི་གོམས་པ་
མཐར་ཕྱིན་ཏེ་མཁའ་ཁྱབ་ཀྱི་སེམས་ཅན་ཐམས་ཅད་ལ་རང་རང་གི་སྐལ་པ་དང་འཚམ་
པར་རྫུ་འཕྲུལ་སྟོན་པ་ལ་ཐོགས་པ་མེད་པའི་སྟོབས་ཆེན་པོ་དང་ལྡན་ནོ་ཞེས་བསྔགས་
སོ། ། ཆིན་པོ།མོ་རྟག ལྟ
དེ་ཉིད་དྲན་པ་ཆེན་པོ་འཆང་། །ཞེས་པ་ནི་དགེ་བ་དང་མི་དགེ་བའི་བླང་དོར་
གྱི་དེ་ཉིད་ལ་དྲན་པ་རྩེ་གཅིག་ཏུ་གནས་པ་ཡང་དག་པར་སྤོང་བ་བཞི་སྟེ། རྗེ་བཙུན་
འཇམ་པའི་དབྱངས་ཀྱིས་ཐུགས་བསྐྱེད་པ་ནས་བཟུང་ལས་དཀར་ནག་གི་འཇུག་ལྡོག་
ལ་དྲན་པ་ཉམས་པ་མེད་པ་རྩེ་གཅིག་པའི་དྲན་པ་ཆེན་པོས་ཡང་དག་སྤོང་བ་བཞི་

གོམས་པ་མཐར་ཕྱིན་པ་ཐུགས་ལ་འཆང་ངོ་ཞེས་བསྔགས་སོ། །
དྲན་པ་བཞི་པོའི་ཏིང་འཛིན་རྒྱལ། །ཞེས་པ་རྗེ་བཙུན་འཇམ་པའི་དབྱངས་ཀྱིས་
ཐུགས་བསྐྱེད་པ་ནས་བཟུང་དྲན་པ་ཉེ་བར་བཞག་པ་བཞི་རྒྱུན་དུ་སྒོམ་པར་མཛད་པས་
ཀུན་ནས་ཉོན་མོངས་པ་མཐའ་དག་ཟིལ་གྱིས་མནན་ཅིང་། སེམས་ཅན་ཀུན་ནས་ཉོན་
མོངས་པས་བཅིངས་པ་རྣམས་ལ་སྙིང་རྗེ་ཆེན་པོ་ཆེས་ཆེར་བསྐྱེད་ནས་བདེན་པ་བཞིའི་
བླང་དོར་ལ་དམིགས་པའི་ཏིང་ངེ་འཛིན་ལ་དབང་བསྒྱུར་བའི་རྒྱལ་བའི་གོ་འཕང་བརྙེས་
སོ་ཞེས་བསྔགས་སོ། ། 
ཏིང་འཛིན་རྒྱལ། ཞེས་པའི་ཚིག་གི་ནུས་པས་དབང་པོ་ལྔ་དང་སྟོབས་ལྔ་མཐར་
ཕྱིན་པ་ཡང་བསྟན་ཏེ། དབང་པོ་ལྔ་དང་སྟོབས་ལྔ་ནི་སྦྱོར་ལམ་པའི་ཉམས་ལེན་ཡིན་
ལ། སྦྱོར་ལམ་ནི་གནས་ལུགས་ལ་དམིགས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་
ཐོབ་པ་ནས་འཇོག་ཅིང་། སྦྱོར་ལམ་བཟོད་པ་ཐོབ་པ་ན་ངན་སོང་དུ་སྐྱེ་བ་ལས་གཏན་
དུ་ཐར་པའི་རྒྱལ་བ་ཐོབ་པས་སོ། ། ་ལུ་མི་རྟགེ་བའིཌབློལ་རས་ལར་ལྟ་སྐོ
བྱང་ཆུབ་ཡན་ལག་མེ་ཏོག་སྤོས། །ཞེས་པ་ནི། རྗེ་བཙུན་འཇམ་པའི་དབྱངས་
ཀྱིས་མོས་སྤྱོད་ཀྱི་ལམ་མཐར་ཕྱིན་ནས་མཐོང་ལམ་བརྙེས་པ་ན་བྱང་ཆུབ་ཀྱི་ཡན་ལག་
བདུན་ཐོབ་སྟེ། དེ་ནི་རབ་ཏུ་དགའ་བའི་ས་ཐོབ་པས་རང་ཉིད་རྣམ་པ་ཀུན་ཏུ་ཚིམ་
ཞིང་། རྒྱལ་བ་སྲས་བཅས་ཐམས་ཅད་ཀྱང་ཐུགས་མཉེས་པའི་མཆོད་པ་ཆེན་པོ་ཡིན་
པས་ན་མེ་ཏོག་གི་མཆོད་པ་དང་སྤོས་ཀྱི་མཆོད་པ་སོགས་ངེས་དོན་གྱི་མཆོད་པ་ཁྱད་
པར་ཅན་ཡིན་པས་རྗེ་བཙུན་འཇམ་པའི་དབྱངས་ལ་ཚུལ་དེ་དག་གི་སྒོ་ནས་བསྔགས་
སོ། །ཚུལ་ཁྲིམས་དང་ཏིང་ངེ་འཛིན་ལ་སོགས་པའི་དགེ་བ་རྣམས་ངེས་དོན་གྱི་མེ་ཏོག་
དང་སྤོས་ལ་སོགས་པའི་མཆོད་པར་གྱུར་བ་ནི། ཐོས་པ་རྒྱ་མཚོའི་མཆོད་ཡོན་ཀུན་

ནས་འཁྱིལ། །ཡོན་ཏན་མེ་ཏོག་ཚུལ་ཁྲིམས་གདུག་སྤོས་སྤྲིན། །ཤེས་རབ་སྒྲོན་མེ་དད་
པ་སྤོས་ཆུའི་མཚོ། །ཏིང་འཛིན་བདུད་རྩིའི་ཞལ་ཟས་དམ་པ་དང༌། །བསྟོད་དབྱངས་
སྙན་པའི་སིལ་སྙན་སྒྲ་འབྱིན་ཅིང༌། །ཀུན་ནས་སྙིང་བརྩེ་རྣམ་དཔྱོད་སྤོབས་པ་ཡི།
གདུགས་དང་རྒྱལ་མཚན་བ་དན་བསྒྲེངས་བྱས་པས། །བདག་ལུས་གཞལ་མེད་ཁང་
བརྩེགས་རབ་བརྒྱན་ནས། །སྙིང་དབུས་ཆུ་སྐྱེས་ཐིག་ལེ་འདབ་རྒྱས་ལ། །བརྟན་པར་
བཞུགས་པའི་ཆོས་རྗེ་མཆོད་བྱེད་ཅིང༌། །ངེས་པར་འདུན་པའི་ཡིད་ཀྱིས་གསོལ་འདེབས་
ན། །འགྲོ་བའི་བླ་མ་རྟག་ཏུ་མཉེས་གྱུར་ཅིག །ཆོས་ཀྱི་རྒྱལ་པོ་རྟག་ཏུ་མཉེས་གྱུར་
ཅིག །ཅེས་དང་། དངོས་བཤམས་ཡིད་སྤྲུལ་ཡིད་བཞིན་རྒྱ་མཚོའི་ངོགས། །སྲིད་ཞིའི་
རྣམ་དཀར་ལས་འོངས་མཆོད་རྫས་ཀྱི། །འདབ་སྟོང་རྒྱས་པས་ཀུན་གྱི་ཡིད་འཕྲོག་ཅིང༌། །
འཇིག་རྟེན་འཇིག་རྟེན་ལས་འདས་རང་གཞན་གྱི། །སྒོ་གསུམ་དགེ་བའི་མེ་ཏོག་ཅི་
ཡང་བཀྲ། །ཀུན་བཟང་མཆོད་པའི་དྲི་གསུང་འབུམ་འཕྲོ་ཞིང་། །བསླབ་གསུམ་རིམ་
གཉིས་ལམ་ལྔའི་འབྲས་ལྡན་པའི། །དགའ་ཚལ་རྗེ་བཙུན་བླ་མ་མཉེས་ཕྱིར་འབུལ།
ཞེས་གསུངས་པ་ལྟར་རོ། །དེ་བཞིན་གཤེགས་པའི་ཡོན་ཏན་མཚོ། །ཞེས་པའི་འཕགས་
ལམ་གྱི་འོག་ཏུ་བཤད་པར་བྱའོ། །ལམ་གྱི་ཡན་ལག་བརྒྱད་ཚུལ་རིག །ཡང་དག་
སངས་རྒྱས་ལམ་རིག་པ། །ཞེས་པ། རྗེ་བཙུན་འཇམ་པའི་དབྱངས་ཀྱིས་ས་དང་པོ་རབ་
ཏུ་དགའ་བ་ཐོབ་པའི་རྗེས་སུ་དོན་དམ་པའི་བྱང་ཆུབ་ཀྱི་སེམས་ཆོས་རྣམས་ཀྱི་གནས་
ལུགས་མངོན་སུམ་དུ་མཐོང་བ་དེ་ཉིད་ཐབས་ཁྱད་པར་ཅན་གྱིས་ཟིན་ཏེ་ཡུན་དུ་བསྒོམས་
པས་སྒོམ་ལམ་དགུ་རིམ་གྱིས་བགྲོད་པ་ན་འཕགས་ལམ་ཡན་ལག་བརྒྱད་ཚུལ་བཞིན་
དུ་རིག་ནས་བསྒོམས་ཏེ་ཡང་དག་པར་རྫོགས་པའི་སངས་རྒྱས་ཀྱི་སར་བགྲོད་པའི་
ལམ་མཐར་ཐུག་པ་ཇི་ལྟ་བ་བཞིན་རིག་ནས་སྒོམ་པ་མཐར་ཕྱིན་པར་མཛད་དོ་ཞེས་

བསྔགས་སོ། ། 
དེ་ལྟར་ས་ལམ་བགྲོད་པ་མཐར་ཕྱིན་ནས་དེ་བཞིན་གཤེགས་པའི་གོ་འཕང་
བརྙེས་པ་ན། སྟོབས་བཅུ་དང་། མི་འཇིགས་པ་བཞི་དང༌། མ་འདྲེས་པ་བཅོ་བརྒྱད་
སོགས་ཟད་མི་ཤེས་པའི་ཡོན་ཏན་གྱི་རྒྱ་མཚོ་ཆེན་པོ་ཐོབ་ནས་མཁའ་ཁྱབ་ཀྱི་འགྲོ་
བ་ཐམས་ཅད་ཚིམ་པར་མཛད་དོ་ཞེས་བསྔགས་སོ། །བྱང་ཕྱོགས་སོ་བདུན་པོ་འདི་
ལམ་གང་དང་གང་གི་སྐབས་ལ་སྦྱོར་བ་ནི་ཚོགས་ལམ་ཆུང་ངུ་ལ་དྲན་པ་ཉེར་གཞག་
བཞི། ཚོགས་ལམ་འབྲིང་ལ་ཡང་དག་སྤོང་བ་བཞི། ཚོགས་ལམ་ཆེན་པོ་ལ་རྫུ་འཕྲུལ་
གྱི་རྐང་པ་བཞི། སྦྱོར་ལམ་དྲོད་དང་རྩེ་མོ་གཉིས་ལ་དབང་པོ་ལྔ། སྦྱོར་ལམ་བཟོད་པ་
དང་ཆོས་མཆོག་གཉིས་ལ་སྟོབས་ལྔ། མཐོང་ལམ་ལ་བྱང་ཆུབ་ཀྱི་ཡན་ལག་བདུན།
སྒོམ་ལམ་ལ་འཕགས་ལམ་ཡན་ལག་བརྒྱད་རྣམས་སྦྱར་ཞིང་། དེ་ལའང་ཉན་ཐོས་ཀྱི་
ལམ་དང་ཐུན་མོང་བ་སོ་བདུན་དང་། རང་རྒྱལ་གྱི་ལམ་དང་ཐུན་མོང་བ་སོ་བདུན་
དང་། ཐེག་ཆེན་གྱི་བྱང་ཕྱོགས་སོ་བདུན་དང་། ཐེག་ཆེན་ལ་ཡང་ཕར་ཕྱིན་ཐེག་པ་
དང་ཐུན་མོང་བ་སོ་བདུན་དང་སྔགས་བླ་མེད་ཀྱི་ལམ་དང་སྦྱར་བ་སོ་བདུན་ཡོད་ཅིང༌།
འདི་དག་ཞིབ་ཏུ་བཀྲལ་ན་ས་ལམ་འབྲས་བུ་དང་བཅས་པ་མཐའ་དག་འདིར་འདུ་བས་
བྲི་མ་ནུས་ལ། མཚན་ཡང་དག་པར་བརྗོད་པའི་རྒྱུད་འདི་གསུང་རབ་ཐམས་ཅད་ཀྱི་
སྙིང་པོ་ཆོས་ཐམས་ཅད་ཀྱི་མཛོད་ཡིན་པས་རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་
འཇམ་པའི་དབྱངས་ལ་གསོལ་བ་ཤུགས་དྲག་ཏུ་བཏབ་སྟེ་ལམ་གྱི་ལུས་ཡོངས་སུ་རྫོགས་
པ་ལ་བག་ཆགས་ཅི་ཐེབས་བྱའོ། ། 
གཉིས་པ་ལམ་མཐར་ཕྱིན་པའི་འབྲས་བུ་གདུལ་བྱ་ལ་འཕྲིན་ལས་འཇུག་ཚུལ་གྱི་
སྒོ་ནས་བསྟོད་པ་ནི། སེམས་ཅན་ཀུན་ལ་ཤས་ཆེར་ཆགས། །ནམ་མཁའ་ལྟ་བུར་ཆགས་

རྣམ་བཤད།
ཕ་མེད། །སེམས་ཅན་ཀུན་གྱི་ཡིད་ལ་འཇུག །སེམས་ཅན་ཀུན་གྱི་ཡིད་ལྟར་མགྱོགས། །
སེམས་ཅན་ཀུན་གྱི་དབང་དོན་ཤེས། །སེམས་ཅན་ཀུན་གྱི་ཡིད་འཕྲོག་པ། །ཕུང་པོ་ལྔ་
དོན་དེ་ཉིད་ཤེས། །རྣམ་དག་ཕུང་པོ་ལྔ་འཆང་པ། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཆོས་ཀྱི་སྐུ་བརྙེས་ནས་ཞི་བའི་དབྱིངས་ལ་ཞེན་ནས་མི་བཞུགས་
པར་མཁའ་ཁྱབ་ཀྱི་སེམས་ཅན་ཀུན་ལ་ཤས་ཆེར་ཆགས་པ་སྟེ་མ་བུ་གཅིག་པ་ལ་བརྩེ་
བ་ལྟར་ཐུགས་སྙིང་རྗེ་ཆེན་པོས་རང་དབང་མེད་པར་བསྐུལ་ནས་སེམས་ཅན་གྱི་དོན་
ལ་ནམ་ཡང་བསྙེལ་བ་མེད་པར་འཇུག་གོ །ཚུལ་འདི་ནི་བསྟོད་པ་བརྒྱ་ལྔ་བཅུ་པ་ལས།
འགྲོ་བ་འདི་དག་ཐམས་ཅད་ནི། ཁྱད་མེད་ཉོན་མོངས་རྣམས་ཀྱིས་བཅིངས། ཁྱོད་ནི་
འགྲོ་བའི་ཉོན་མོངས་དག །དཀྲོལ་སླད་ཡུན་རིང་ཐུགས་རྗེས་བསྡམས། །དང་པོར་
ཁྱོད་ལ་ཕྱག་བགྱིའམ། །འོན་ཏེ་གང་གིས་འཁོར་བར་ཁྱོད། །སྐྱོན་མཁྱེན་ཡུན་རིང་དེ་
ལྟ་བུར། །བཞུགས་མཛད་ཐུགས་རྗེ་ཆེ་ལ་བགྱི། །ཞེས་བསྟོད་པ་ལྟར་རོ། ། 7
དེ་ལྟར་སེམས་ཅན་ཀུན་ལ་གཅིག་ཏུ་བརྩེ་བའི་དབང་དུ་གྱུར་ཀྱང་ཐུགས་ཆོས་ཀྱི་
དབྱིངས་ལ་རྟག་ཏུ་མཉམ་པར་བཞག་བཞིན་པ་ཡིན་པས་ནམ་མཁའ་ལྟ་བུར་གང་
ལའང་ཆགས་པ་མེད་དོ། །ཚིག་རྐང་འདི་གཉིས་ནི་སངས་རྒྱས་ཀྱི་ཡོན་ཏན་ཐུན་མོང་
མིན་པ་སྟོན་པ་སྟེ་ཐུགས་ཆོས་ཀྱི་དབྱིངས་ལ་རྩེ་གཅིག་ཏུ་མཉམ་པར་བཞག་བཞིན་དུ་
སྙིང་རྗེ་ཆེན་པོས་བསྐུལ་ནས་སེམས་ཅན་ཐམས་ཅད་ཀྱི་དོན་མཛད་པ་ནི་སངས་རྒྱས་
ཁོ་ནའི་ཡོན་ཏན་ཡིན་གྱི་སེམས་ཅན་སུ་ལའང་དེ་ལྟ་བུ་མེད་དོ། ། ༞་
དེ་ལྟར་རྗེ་བཙུན་འཇམ་པའི་དབྱངས་མངོན་པར་རྫོགས་པར་སངས་རྒྱས་ནས་
ཐུགས་རྗེ་ཆེན་པོས་བསྐུལ་ཏེ་མཁའ་ཁྱབ་ཀྱི་སེམས་ཅན་ཀུན་གྱི་ཡིད་ལ་རང་རང་གི་
སྐལ་བ་དང་འཚམ་པའི་འཕྲིན་ལས་འཇུག་ཅིང་། དེ་ལ་སྐད་ཅིག་ཀྱང་ཐོགས་པ་དང་

བསྙེལ་བ་མི་མངའ་བར་མཁའ་ཁྱབ་ཀྱི་སེམས་ཅན་ཀུན་ལ་རང་རང་གི་ཡིད་ལྟར་
མགྱོགས་པར་འཇུག་གོ །དེ་ཡང་མཁའ་ཁྱབ་ཀྱི་སེམས་ཅན་རྣམས་ཀྱི་དབང་པོ་དང་
ཁམས་དང་བསམ་པ་དང་བག་ལ་ཉལ་ཇི་ལྟར་ཡོད་པའི་དོན་རྣམས་མངོན་སུམ་དུ་
ཤེས་ནས་རང་རང་གི་སྐལ་བ་དང་འཚམ་པར་སྤྲུལ་པ་བསྟན་ཏེ་སེམས་ཅན་ཀུན་གྱི་
ཡིད་འཕྲོག་པར་བྱེད་ལ། ཐོག་མར་ཡིད་འཕྲོགས་ནས་དད་པའི་ས་ལ་བཀོད། དེ་ནས་
ཆོས་བསྟན་ཏེ་ཁམས་སྦྱངས་ནས། གཟུགས་ཀྱི་ཕུང་པོ། ཚོར་བའི་ཕུང་པོ། འདུ་
ཤེས་ཀྱི་ཕུང་པོ། འདུ་བྱེད་ཀྱི་ཕུང་པོ། རྣམ་ཤེས་ཀྱི་ཕུང་པོ་ལྔ་པོའི་དོན་བདག་མེད་
པའི་དེ་ཁོ་ན་ཉིད་ཤེས་པར་བྱས། དེ་ཡང་ཐབས་ཀྱིས་ཟིན་པར་བྱས་ཏེ་ཉམས་སུ་
བླངས་པས་ཚུལ་ཁྲིམས་ཀྱི་ཕུང་པོ། ཏིང་ངེ་འཛིན་གྱི་ཕུང་པོ། ཤེས་རབ་ཀྱི་ཕུང་པོ།
རྣམ་པར་གྲོལ་པའི་ཕུང་པོ། རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོ་ལྔ་རྣམ་
པར་དག་པ་མཐར་ཕྱིན་པར་མཛད་པ་དང༌། ཡང་སྔགས་བླ་མེད་ཀྱི་ལམ་དུ་ཞུགས་
པ་རྣམས་ལ་རིམ་གཉིས་ཀྱི་མན་ངག་བསྟན་ཏེ་ཕུང་པོ་ལྔ་རྣམ་པར་དག་པ་ཡེ་ཤེས་ལྔའི་
རང་སྣང་རྒྱལ་བ་རིགས་ལྔར་འཆར་བར་བྱས་ཏེ་འཚང་རྒྱ་བར་མཛད་དོ། །ཞེས་
གདུལ་བྱའི་དོན་མཛད་ཚུལ་དང་། རྗེ་བཙུན་འཇམ་པའི་དབྱངས་རང་ཉིད་ཀྱི་ཐུགས་
ལའང་དེ་ལྟར་འཆང་ངོ་ཞེས་བསྔགས་སོ། །རྒྱུད་ཚིག་འདི་དག་གིས་གདུལ་བྱ་ལ་
སངས་རྒྱས་ཀྱི་འཕྲིན་ལས་འཇུག་ཚུལ་རྒྱས་པར་བསྟན་ཏེ། ཐོག་མར་གདུལ་བྱ་རྣམས་
ངན་སོང་ནས་དྲངས་ཏེ་བདེ་འགྲོའི་རྟེན་ལ་བཀོད་པ་ནས་མཐར་མི་གནས་པའི་མྱང་
འདས་ལ་འགོད་པའི་བར་འཕྲིན་ལས་ཉི་ཤུ་རྩ་བདུན་གྱི་སྒོ་ནས་སེམས་ཅན་གྱི་དོན་
མཛད་ཚུལ་རྣམས་ཀྱང་རྒྱུད་ཚིག་འདི་དག་གི་དོན་ལ་གནས་སོ། །དེའི་ཕྱིར་འདིར་རྗེ་
བཙུན་འཇམ་པའི་དབྱངས་ལ་སངས་རྒྱས་ཀྱི་འཕྲིན་ལས་ཀྱི་སྒོ་ནས་བསྔགས་སོ། །

གསུམ་པ་ངེས་པར་འབྱུང་བའི་ཚུལ་ལས་བརྩམས་ཏེ་བསྟོད་པ་ལ་གསུམ། ངེས་
པར་འབྱུང་བའི་ལམ་ལ་མཁས་ཤིང་ལམ་དེ་མཐར་ཕྱིན་པའི་ཚུལ་ལས་བརྩམས་ཏེ་
བསྟོད་པ། རིགས་ཅན་གསུམ་གྱི་ངེས་པར་འབྱུང་བའི་ཚུལ་ལས་བརྩམས་ཏེ་བསྟོད་པ།
མཐར་ཐུག་ཐེག་པ་གཅིག་ཏུ་གྲུབ་པའི་ཚུལ་ལས་བརྩམས་ཏེ་བསྟོད་པའོ། །
དང་པོ་ནི། ངེས་འབྱུང་ཀུན་གྱི་མཐའ་ལ་གནས། །ངེས་པར་འབྱུང་བ་ཀུན་ལ་
མཁས། །ངེས་འབྱུང་ཀུན་གྱི་ལམ་ལ་གནས། །ངེས་པར་འབྱུང་བ་ཀུན་སྟོན་པ། །
ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་ངེས་པར་འབྱུང་བའི་ལམ་
མཐར་ཕྱིན་པར་མཛད་དེ། ངེས་འབྱུང་འདི་ལ་གང་ནས་འབྱུང་བ། གང་གིས་འབྱུང་བ།
གང་དུ་འབྱུང་བ་གསུམ་ལས། ཚིག་རྐང་དང་པོ་འདི་ནི་གང་དུ་འབྱུང་བའི་ཚུལ་སྟོན་པ་
སྟེ། རྗེ་བཙུན་འཇམ་པའི་དབྱངས་ཀྱིས་འཁོར་བ་མཐའ་དག་གི་ཉེས་དམིགས་ཇི་
བཞིན་གཟིགས་ནས་དེ་ལས་ངེས་པར་འབྱུང་བ་མཐར་ཐུག་སྟེ། འཁོར་བའི་ས་བོན་རྩ་
བ་ནས་སྤངས་པའི་སྤངས་པ་མཐར་ཐུག་བརྙེས། རང་བདེ་འདོད་པས་ཞི་བའི་མཐར་
ལྷུང་བའི་ཉེས་དམིགས་ལེགས་པར་གཟིགས་ནས་ཞི་མཐའ་སྤངས་པའི་སྤངས་པ་
མཐར་ཐུག་མི་གནས་པའི་མྱ་ངན་ལས་འདས་པ་བརྙེས། ཤེས་བྱ་མཐའ་དག་གི་གནས་
ལུགས་ལྟ་བ་ལ་སྒྲིབ་བྱེད་གཉིས་སྣང་འཁྲུལ་པའི་སྐྱོན་ཇི་བཞིན་གཟིགས་ནས་གཉིས་
སྣང་འཁྲུལ་པ་བག་ཆགས་དང་བཅས་པ་སྤངས་པ་མཐར་ཕྱིན་པའི་ཆོས་ཀྱི་སྐུ་བརྙེས་
ཏེ་མཐར་ཐུག་གི་དོན་ཆོས་ཀྱི་སྐུ་དེ་ལ་ནམ་ཡང་འགྱུར་བ་མེད་པར་གནས་སོ་ཞེས་
པའི་ག
བསྔགས་སོ། །
ངེས་པར་འབྱུང་བ་ཀུན་ལ་མཁས། །ཞེས་པ་ནི་རྗེ་བཙུན་འཇམ་པའི་དབྱངས་
ལམ་གྱི་གནད་མཐའ་དག་ལ་མཁས་པའི་ཚུལ་སྟོན་པ་སྟེ་འདོད་པའི་ཉེས་དམིགས་

མཁྱེན་ནས་ཚེ་འདི་ལས་བློ་ལོག་སྟེ་ངན་སོང་དུ་སྐྱེ་བ་ལས་ཐར་ཏེ་བདེ་འགྲོའི་རྟེན་ཕུན་
སུམ་ཚོགས་པ་ཐོབ་བའི་ཐབས་ཚུལ་ཀུན་ལ་མཁས་པ་དང་། སྲིད་པ་མཐའ་དག་ལ་
ཞེན་པ་ལོག་པའི་ངེས་འབྱུང་གིས་བསྐུལ་ཏེ་ཐར་པ་ཐོབ་པའི་ཐབས་ཚུལ་ཀུན་ལ་མཁས་
པ་དང་། སྲིད་ཞི་གཉིས་ཀའི་མཐའ་ལས་འདས་པ་མཐར་ཐུག་ཏུ་ངེས་པར་འབྱུང་བ་
རྣམ་མཁྱེན་སྒྲུབ་པའི་ཐབས་ཚུལ་ཀུན་ལ་མཁས་སོ་ཞེས་བསྔགས་སོ། ། བྷོ་ཌ་པ་
ཆོ་ངེས་འབྱུང་ཀུན་གྱི་ལམ་ལ་གནས། །ཞེས་པ་ནི་རྗེ་བཙུན་འཇམ་པའི་དབྱངས་
ཀྱིས་ཐུགས་བསྐྱེད་པ་ནས་བཟུང་སྐྱོན་གྱི་རིགས་མཐའ་དག་སྤངས་ཡོན་ཏན་གྱི་རིགས་
མཐའ་དག་བསྒྲུབས་ཏེ་སྐྱེས་བུ་ཆུང་ངུ་དང་ཐུན་མོང་བའི་ངེས་འབྱུང་གིས་བསྐུལ་ཏེ་
མངོན་མཐོ་སྒྲུབ་བྱེད་ཀྱི་ལམ་ཉམས་སུ་བཞེས་ཏེ་དེ་ལ་གནས་ཤིང་དེ་མཐར་ཕྱིན་པར་
མཛད། སྐྱེས་བུ་འབྲིང་དང་ཐུན་མོང་བའི་ངེས་འབྱུང་གིས་བསྐུལ་ཏེ་ཐར་པ་ཐོབ་
པའི་ཐབས་ལམ་བསླབ་པ་གསུམ་ལ་གནས་ཤིང་དེ་མཐར་ཕྱིན་པར་མཛད། ཐེག་པ་
ཆེན་པོའི་ངེས་འབྱུང་གིས་བསྐུལ་ཏེ་ཐམས་ཅད་མཁྱེན་པ་སྒྲུབ་པའི་ལམ་ལ་གནས་
ཤིང་དེ་མཐར་ཕྱིན་པར་མཛད། སྔགས་ལམ་ཐུན་མོང་མིན་པའི་ངེས་འབྱུང་གིས་
བསྐུལ་ཏེ་ཟུང་འཇུག་སྒྲུབ་པའི་ལམ་ལ་གནས་ཤིང་དེ་མཐར་ཕྱིན་པར་མཛད་དོ་ཞེས་
བསྔགས་སོ། །
ངེས་པར་འབྱུང་བ་ཀུན་སྟོན་པ། །ཞེས་པ་ནི། རྗེ་བཙུན་འཇམ་པའི་དབྱངས་
ཀྱིས་ལམ་གྱི་གནད་ཀུན་ཚང་བ་ཐུགས་ཉམས་སུ་བཞེས་པ་མཐར་ཕྱིན་ཏེ་ཆོས་ཀྱི་སྐུ་
བརྙེས་པ་ན་མཁའ་ཁྱབ་ཀྱི་སེམས་ཅན་རྣམས་ལ་རང་ཉིད་གང་ནས་གཤེགས་པའི་
ལམ་ངེས་པར་འབྱུང་བ་ལམ་གྱི་ཐབས་ཚུལ་ཀུན་སྟོན་པར་མཛད་དོ་ཞེས་བསྔགས་
སོ། །ཚིགས་བཅད་འདིས་ནི་དངོས་སུ་རྗེ་བཙུན་འཇམ་པའི་དབྱངས་ལ་བསྟོད་ནས་

དོན་གྱི་གདུལ་བྱའི་ཉམས་ལེན་ཆ་ཚང་བ་ཞིག་བསྟན་ཏེ། དང་པོར་ལམ་ལ་སློབ་པའི་
ཚེ་ཐོབ་བྱ་གང་ཡིན་ངོ་ཤེས་པར་བྱས་ནས་མཐར་ཐུག་གི་འབྲས་བུ་དེ་ལ་དམིགས་ནས་
དོན་གཉེར་སྐྱེ་དགོས་པ་ཚིག་རྐང་དང་པོས་བསྟན། དེ་ནས་དགེ་བའི་བཤེས་གཉེན་
མཁས་པ་ལ་བརྟེན་ཏེ་གང་ཉམས་སུ་བླང་བར་བྱ་བའི་ཆོས་རྣམས་ལ་ཐོས་བསམ་གྱི་སྒྲོ་
འདོགས་ཆོད་པ་ཞིག་དགོས་ཞེས་ཚིག་རྐང་གཉིས་པས་བསྟན། དེ་ནས་ཇི་ལྟར་ངེས་པ་
ལྟར་དུ་ལམ་གྱི་གནད་ཚང་བ་ལ་ཉམས་ལེན་བྱ་དགོས་སོ་ཞེས་ཚིག་རྐང་གསུམ་པས་
བསྟན། ལམ་གྱི་ཉམས་ལེན་མཐར་ཕྱིན་ནས་གདུལ་བྱ་རྗེས་སུ་འཛིན་པའི་ཚུལ་ཚིག་
གཉིས་པ་རིགས་ཅན་གསུམ་གྱི་ངེས་པར་འབྱུང་གི་ཚུལ་ལས་བརྩམས་ཏེ་བསྟོད་
པ་ལ་གསུམ། རང་རྒྱལ་གྱི་རིགས་ཅན་དང་ཐུན་མོང་བའི་ངེས་འབྱུང་གི་ཚུལ་ལས་
བརྩམས་ཏེ་བསྟོད་པ། ཉན་ཐོས་ཀྱི་རིགས་ཅན་དང་ཐུན་མོང་བའི་ངེས་འབྱུང་གི་ཚུལ་
ལས་བརྩམས་ཏེ་བསྟོད་པ། ཐེག་པ་ཆེན་པོའི་རིགས་ཅན་གྱི་ངེས་འབྱུང་གི་ཚུལ་ལས་
བརྩམས་ཏེ་བསྟོད་པའོ། །དང་པོ་ལ་གཉིས། རྟེན་འབྲེལ་ལུགས་འབྱུང་གི་ཚུལ་ལས་
བརྩམས་ཏེ་བསྟོད་པ་དང་། རྟེན་འབྲེལ་ལུགས་ལྡོག་གི་ཚུལ་ལས་བརྩམས་ཏེ་བསྟོད་
པའོ། ། 
དང་པོ་ནི། ཡན་ལག་བཅུ་གཉིས་སྲིད་རྩ་བཏོན། །ཞེས་པ་སྟེ། རྗེ་བཙུན་འཇམ་
པའི་དབྱངས་ཀྱིས་རྟེན་འབྲེལ་ཡན་ལག་བཅུ་གཉིས་ཀྱི་སྒོ་ནས་སྲིད་པ་གསུམ་དུ་འཁོར་
བའི་ཚུལ་གཏིང་ཐུག་པར་མཁྱེན་ནས་སྲིད་པའི་རྩ་བ་མ་རིག་པ་རྩ་བ་ནས་བཏོན་ཏེ་
སྲིད་པ་ལས་གྲོལ་བའི་ཐར་པའི་གོ་འཕང་བརྙེས་སོ་ཞེས་རང་རྒྱལ་དང་ཐུན་མོང་བའི་
ལམ་གྱིས་བསྔགས་སོ། །དེ་ལ་རྟེན་འབྲེལ་ཡན་ལག་བཅུ་གཉིས་ནི། མ་རིག་པ། འདུ་

བྱེད། རྣམ་པར་ཤེས་པ། མིང་དང་གཟུགས། སྐྱེ་མཆེད་དྲུག །རེག་པ། ཚོར་བ། སྲེད་
པ། ལེན་པ། སྲིད་པ། སྐྱེ་བ་རྒ་ཤི་སྟེ་བཅུ་གཉིས་སོ། །ཡན་ལག་བཅུ་གཉིས་ལུགས་
འབྱུང་དུ་འགྲུབ་ཚུལ་ནི་མ་རིག་པའི་རྐྱེན་གྱིས་འདུ་བྱེད་འགྲུབ། འདུ་བྱེད་ཀྱི་རྐྱེན་གྱིས་
རྣམ་ཤེས་འགྲུབ། རྣམ་ཤེས་ཀྱི་རྐྱེན་གྱིས་མིང་གཟུགས་འགྲུབ། མིང་གཟུགས་ཀྱི་
རྐྱེན་གྱིས་སྐྱེ་མཆེད་དྲུག་འགྲུབ། སྐྱེ་མཆེད་དྲུག་གི་རྐྱེན་གྱིས་རེག་པ་འགྲུབ། རེག་
པའི་རྐྱེན་གྱིས་ཚོར་བ་འགྲུབ། ཚོར་བའི་རྐྱེན་གྱིས་སྲེད་པ་འགྲུབ། སྲེད་པའི་རྐྱེན་གྱིས་
ལེན་པ་འགྲུབ། ལེན་པའི་རྐྱེན་གྱིས་སྲིད་པ་འགྲུབ། སྲིད་པའི་རྐྱེན་གྱིས་སྐྱེ་བ་འགྲུབ།
སྐྱེ་བའི་རྐྱེན་གྱིས་རྒ་ཤི་རྣམས་འགྲུབ་བོ། །དེ་ཡང་ཡན་ལག་བཅུ་གཉིས་པོ་འདི་ལ་འཕེན་
བྱེད་ཀྱི་རྒྱུ་འབྲས་སྐོར་གཅིག་དང༌། འགྲུབ་བྱེད་ཀྱི་རྒྱུ་འབྲས་སྐོར་གཅིག་སྟེ་ཚན་པ་
གཉིས་ཡོད་ཅིང་རྒྱུ་འབྲས་ཚན་པ་གཉིས་པོ་དེ་ཡང་སོ་སོར་འབྱུང་བ་མིན་པར་སྤེལ་
ནས་འབྱུང་སྟེ། འཕེན་བྱེད་ཀྱིས་གང་འཕངས་པ་དེ་ཉིད་འགྲུབ་བྱེད་ཀྱིས་བསྒྲུབ་པར་
བྱས་ནས་འབྲས་བུའི་སྡུག་བསྔལ་ལ་ལོངས་སྤྱོད་བཞིན་དུ་སླར་འབྱུང་བའི་སྡུག་བསྔལ་
གྱི་རྒྱུ་བསགས་ཏེ་ཁམས་གསུམ་གྱི་འཁོར་བ་འདིར་བར་མཚམས་སྐད་ཅིག་ཀྱང་མེད་
པར་འཁོར་ཏེ་སྡུག་བསྔལ་བརྒྱུད་མར་མྱོང་བར་བྱེད་དོ། །འཁོར་བ་འདི་ལས་ཐར་བ་
ལ་སྲིད་པའི་རྩ་བ་ངོ་ཤེས་ནས་དེའི་གཉེན་པོ་བསྟེན་ཏེ་སྤོང་ཐུབ་པ་ཞིག་དགོས་པས་
འདིར་ཡང་སྲིད་རྩ་བཏོན་ཞེས་གསུངས་སོ། །འདི་ལ་སྔོན་གྱི་མཁས་པ་འགའ་ཞིག་གིས་
སྲིད་པའི་རྩ་བ་གདུལ་བྱ་རྣམས་ལ་སྟོན་པར་མཛད་ཅེས་བཤད་འདུག་པ་ནི་ཡི་གེའི་
དོན་ལ་མ་ཞུགས་ཏེ། སྲིད་རྩ་བཏོན་ཞེས་སྲིད་པའི་རྩ་བ་དྲུང་ནས་འབྱིན་པའི་དོན་དུ་
བཤད་དེ། སྲིད་རྩ་བཏོན་ཞེས་པའི་ཡི་གེ་དང་ཆོས་སྟོན་པར་མཛད་ཅེས་པའི་ཡི་གེ་
གཉིས་ཐོབ་མི་གཅིག་པ་མངོན་སུམ་དུ་གསལ་ལོ། །འདིར་རང་རྒྱལ་གྱི་རིགས་ཅན་

དང་ཐུན་མོང་བ་ལ་སྦྱར་བ་ནི། རང་རྒྱལ་གྱི་རིགས་ཅན་རྣམས་རྟེན་འབྲེལ་ཡན་ལག་
བཅུ་གཉིས་ཀྱི་འཇུག་ལྡོག་གཙོ་བོར་བཏོན་ཏེ་རང་གི་བྱང་ཆུབ་མངོན་དུ་བྱེད་པའི་ཚེ་
ནའང་སློབ་དཔོན་མེད་པར་རྟེན་འབྲེལ་གྱི་ཚུལ་ལེགས་པར་བསམས་ཏེ་འཁོར་བའི་
གཉིས་པ་རྟེན་འབྲེལ་ལུགས་ལྡོག་གི་སྒོ་ནས་བསྟོད་པ་ནི། དག་པ་རྣམ་པ་བཅུ་
གཉིས་འཆང༌། །ཞེས་པ་སྟེ། མ་རིག་པ་ནས་རྒ་ཤིའི་བར་གྱི་རྟེན་འབྲེལ་ཡན་ལག་བཅུ་
གཉིས་ལུགས་འབྱུང་དང་ལུཊ་ལྡོག་གི་ཚུལ་ལེགས་པར་བསམས་ཏེ་སྲིད་པ་མཐའ་དག་
ལ་ཞེན་པ་ལོག་པའི་ངེས་འབྱུང་གིས་བསྐུལ་ནས་སྲིད་པའི་རྩ་བ་བདག་འཛིན་མ་རིག་
པ་དང་འཛིན་སྟངས་འགལ་བའི་གནས་ལུགས་རྟོགས་པའི་ལྟ་བ་བསྐྱེད་ནས་བསྒོམས་
པས་སྲིད་པའི་རྟེན་འབྲེལ་ཡན་ལག་བཅུ་གཉིས་རྣམ་པར་དག་པའི་གྲོལ་བ་ཐར་པའི་
གོ་འཕང་ཐུགས་ལ་འཆང་ངོ་ཞེས་རྗེ་བཙུན་འཇམ་པའི་དབྱངས་ལ་བསྔགས་སོ། །རྟེན་
འབྲེལ་ཡན་ལག་བཅུ་གཉིས་ལུགས་ལྡོག་གི་ཚུལ་ནི། གང་འགགས་པས། རྒ་ཤི་དང་།
མྱ་ངན་དང་། སྨྲེ་སྔགས་འདོན་པ་སོགས་སྡུག་བསྔལ་གྱི་ཕུང་པོ་ཆེན་པོ་འདི་འགག་པར་
འགྱུར་སྙམ་དུ་བསམ་པ་ན་འཁོར་བར་ལས་ཉོན་གྱིས་སྐྱེ་བ་འདི་འགགས་ན་རྒ་ཤི་
སོགས་སྡུག་བསྔལ་གྱི་ཕུང་པོ་ཆེན་པོ་འདི་འགག་པར་འགྱུར་རོ། །གང་འགགས་པས་
སྐྱེ་བ་འགག་ན་སྲིད་པར་སྐྱེ་བ་འགྲུབ་བྱེད་ཀྱི་ལས་མཐུ་ཅན་སྲིད་པ་འགགས་ན་སྐྱེ་བ་
འགག་པ་ནས་མ་རིག་པ་འགགས་ན་འདུ་བྱེད་འགག་པའི་བར་རིམ་པ་བཞིན་དུ་ཤེས་
པར་བྱའོ། །ཚིག་རྐང་འདི་ལ་སྔོན་གྱི་མཁས་པ་རྣམས་ལ་བཤད་སྲོལ་མང་དུ་བྱུང་སྟེ།
མཁས་པ་འགའ་ཞིག་གིས་བཟུང་བ་དྲུག་དང་འཛིན་པ་དྲུག་སྟེ་བཅུ་གཉིས་དག་པ་ལ་
བཤད་པ་དང་། འགའ་ཞིག་གིས་ཕྱི་ལ་ཁྱིམ་བཅུ་གཉིས། ནང་ལ་ལས་རླུང་གི་རྒྱུ་བ་

བཅུ་གཉིས། གཞན་ལ་འཕོ་ཆེན་བཅུ་གཉིས་དག་པའི་མི་འགྱུར་བའི་བདེ་བའི་ཆ་ལ་
བཤད་པ་སོགས་མང་དུ་སྣང་ངོ་། ། ལྟ་བ་དགོ་མོ།ལྷོལ་འཏང་
གཉིས་པ་ཉན་ཐོས་ཀྱི་རིགས་ཅན་དང་ཐུན་མོང་བའི་ངེས་འབྱུང་གི་ཚུལ་ལས་
བརྩམས་ཏེ་བསྟོད་པ་ལ་བཞི། བདེན་པ་བཞིའི་རྣམ་པའི་སྒོ་ནས་བསྟོད་པ། ཤེས་པ་
བརྒྱད་ཀྱི་སྒོ་ནས་བསྟོད་པ། བདེན་དོན་བཅུ་གཉིས་ཀྱི་སྒོ་ནས་བསྟོད་པ། དེ་ཉིད་བཅུ་
དྲུག་གི་སྒོ་ནས་བསྟོད་པའོ། ། 
ཁ དང་པོ་ནི། བདེན་བཞིའི་ཚུལ་གྱི་རྣམ་པ་ཅན། ཞེས་གསུངས། དེ་ལ་བདེན་པ་
བཞི་ནི། སྡུག་བསྔལ་བདེན་པ། ཀུན་འབྱུང་བདེན་པ། འགོག་པའི་བདེན་པ། ལམ་གྱི་
བདེན་པ་བཞི་སྟེ་རྗེ་བཙུན་འཇམ་པའི་དབྱངས་ཀྱིས་བདེན་པ་བཞིའི་བླང་དོར་ཚུལ་
བཞིན་དུ་མཁྱེན་ནས་བཞི་པོ་དེའི་རྣམ་པ་མི་རྟག་སོགས་བཅུ་དྲུག་རྟོགས་པའི་ལམ་
སྒོམ་པ་མཐར་ཕྱིན་པར་མཛད་དོ་ཞེས་བསྔགས་སོ། །འདི་ཉན་ཐོས་ཀྱི་རིགས་ཅན་དང་
ཐུན་མོང་བ་ལ་སྦྱར་བ་ནི། ཉན་ཐོས་ཀྱི་རིགས་ཅན་རྣམས་བདེན་བཞིའི་བླང་དོར་སྒོམ་
པ་གཙོ་བོར་བྱེད་དེ་ཐོག་མར་འཁོར་བ་སྤྱི་དང་བྱེ་བྲག་གི་སྡུག་བསྔལ་བསམ་ནས་ངེས་
འབྱུང་བསྐྱེད། དེ་ནས་འཁོར་བའི་རྒྱུ་ཀུན་འབྱུང་ངོ་ཤེས་པར་བྱས་ཏེ། དེ་རྩ་བ་ནས་
འགགས་པའི་འགོག་བདེན་ཐར་པ་ལ་དོན་གཉེར་བསྐྱེད། དེ་ནས་ཐར་པ་ཐོབ་ཕྱིར་
ལམ་བསླབ་པ་གསུམ་ལ་སློབ་པར་བྱེད་དོ། །བདེན་པ་བཞི་པོ་འདིའི་ཚུལ་མཐའ་ཆོད་
པར་ཤེས་པ་ལ་བཞི་པོ་འདིའི་གོ་རིམ་དང་གྲངས་ངེས་དང་སོ་སོའི་ངོ་བོ་རྣམས་མཐའ་
ཆོད་པར་ཤེས་དགོས་པས་བློ་གྲོས་དང་རྩོལ་བ་ཆེ་བ་རྣམས་ཀྱིས་ཤིང་རྟ་ཆེན་པོའི་
གཞུང་སྤྱི་དང་། ལྷགཔར་ས་གསུམ་གྱི་སྒྲོན་མེ་གཅིག་པུ་བྱང་ཆུབ་ལམ་རིམ་ཆེ་ཆུང་
ལས་ཤེས་པར་བྱའོ། །

མཚན་བརྗོད་འགྲེལ་པ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལེའུ་དགུ་པའི་རྣམ་བཤད།
༑ གཉིས་པ་ཤེས་པ་བརྒྱད་ཀྱི་སྒོ་ནས་བསྟོད་པ་ནི། ཤེས་པ་བརྒྱད་པོ་རྟོགས་པ་
འཆང༌། །ཞེས་གསུངས། དོན་ནི། ཤེས་པ་བརྒྱད་པོ་འདི་ལ་བཤད་ཚུལ་མང་སྟེ།
འགའ་ཞིག་གིས་ཤེས་བཟོད་བཅུ་དྲུག་གི་ཤེས་པ་བརྒྱད་པོ་ལ་བཤད་དེ། དེ་བརྒྱད་ནི་
སྡུག་བསྔལ་ཆོས་ཤེས། སྡུག་བསྔལ་རྗེས་ཤེས། ཀུན་འབྱུང་ཆོས་ཤེས། ཀུན་འབྱུང་
རྗེས་ཤེས། འགོག་པ་ཆོས་ཤེས། འགོག་པ་རྗེས་ཤེས། ལམ་ཆོས་ཤེས། ལམ་རྗེས་
ཤེས་ཏེ་བརྒྱད་དོ། །འགའ་ཞིག་གིས་ཆོས་ཤེས་པ། རྗེས་སུ་ཤེས་པ། སྡུག་བསྔལ་ཤེས་
པ། ཀུན་འབྱུང་ཤེས་པ། འགོག་པ་ཤེས་པ། ལམ་ཤེས་པ། ཟད་པ་ཤེས་པ། མི་སྐྱེ་བ་
ཤེས་པ་སྟེ་བརྒྱད་ལ་བཤད། ཡང་འགའ་ཞིག་གིས་མདོ་སྡེ་རྒྱན་དང་བྱང་ས་ནས་བཤད་
པ་ལྟར་ཡོངས་སུ་ཤེས་པ་བརྒྱད་ལ་བཤད་དེ། ཡོངས་སུ་ཤེས་པ་བརྒྱད་ནི། དམིགས་
མེད་ཡོངས་སུ་ཤེས་པ། སྤྱང་བྱ་ཡོངས་སུ་ཤེས་པ། གཉེན་པོ་ཡོངས་སུ་ཤེས་པ།
མཚན་ཉིད་ཡོངས་སུ་ཤེས་པ། སྒོམ་པ་ཡོངས་སུ་ཤེས་པ། སྣང་བ་ཡོངས་སུ་ཤེས་པ།
གནས་གྱུར་ཡོངས་སུ་ཤེས་པ། ཞིང་སྦྱོང་ཡོངས་སུ་ཤེས་པ་སྟེ་བརྒྱད་དོ། །འདི་དག་
ནི་རེ་རེའང་དོན་ཤིན་ཏུ་རྒྱ་ཆེ་བ་ཤ་སྟག་སྟེ་བློ་གྲོས་ཅན་རྣམས་ཀྱིས་མངོན་པའི་གཞུང་
རྣམས་དང༌། ཕ་རོལ་ཏུ་ཕྱིན་པའི་གཞུང་རྣམས་དང༌། མདོ་སྡེ་རྒྱན་དང༌། བྱང་ས་
རྣམས་བལྟས་ནས་ཤེས་པར་བྱའོ། །འདིར་དངོས་སུ་ནི་རྗེ་བཙུན་འཇམ་པའི་དབྱངས་
ཀྱིས་དེ་ལྟ་བུའི་ལམ་གྱི་གནད་རྣམས་མཁྱེན་ནས་རྟོགས་པ་མཐར་ཐུག་པ་ཐུགས་ལ་
འཆང་ངོ་ཞེས་བསྔགས་སོ། ། 
གསུམ་པ་བདེན་དོན་བཅུ་གཉིས་ཀྱི་སྒོ་ནས་བསྟོད་པ་ནི། བདེན་དོན་རྣམ་པ་
བཅུ་གཉིས་ལྡན། །ཞེས་གསུངས། དོན་ནི། འདི་ལའང་མཁས་པ་རྣམས་ལ་བཤད་
ཚུལ་མི་འདྲ་བ་མང་དུ་སྣང་ཡང་། འདིར་ནི་འདུལ་བ་ལུང་ལས་གསུངས་པ་ལྟར་བདེན་

པ་བཞིའི་དོན་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བཤད་པ་ལ་སྦྱར་ཏེ།
བདེན་པ་བཞི་ལན་གསུམ་དུ་བཟླས་པ་ནི་སྟོན་པ་མངོན་པར་རྫོགས་པར་སངས་རྒྱས་
ནས༌ཝཱ་ར་ཎཱ་སིར༌བཀའ༌དང༌པོ་བདེན་བཞིའི་ཆོས་འཁོར་བསྐོར་བའི་ཚེ་ཐོག་མར་
བདེན་པ་བཞི་ངོས་འཛིན་པར་མཛད་དེ། དགེ་སློང་དག །བཞི་པོ་འདི་དག་ནི་འཕགས་
པའི་བདེན་པ་དག་སྟེ། བཞི་གང་ཞེ་ན། སྡུག་བསྔལ་བ་དང་། སྡུག་བསྔལ་ཀུན་འབྱུང་
བ་དང༌། སྡུག་བསྔལ་འགོག་པ་དང༌། སྡུག་བསྔལ་འགོག་པར་འགྲོ་བའི་ལམ་མོ། །
ཞེས་མདོར་བསྟན་ནས། སྡུག་བསྔལ་དང་། ཀུན་འབྱུང་དང་། འགོག་བདེན་དང༌།
ལམ་བདེན་རྣམས་རེ་རེ་ནས་ཞིབ་ཏུ་ངོས་འཛིན་མཛད་པ་དང༌། དེའི་རྗེས་སུ་སྡུག་
བསྔལ་ཡོངས་སུ་ཤེས་པར་བྱ། ཀུན་འབྱུང་ཡོངས་སུ་སྤང་བར་བྱ། འགོག་པ་མངོན་དུ་
བྱ། ལམ་བསྒོམ་པར་བྱའོ། །ཞེས་མདོར་བསྟན་ནས་དེ་དག་རེ་རེ་ནས་རྒྱས་པར་བཤད་
པ་དང་། ཡང་སྡུག་བསྔལ་ཡོངས་སུ་ཤེས་སོ། །ཀུན་འབྱུང་སྤངས་སོ། །འགོག་པ་
མངོན་དུ་བྱས་སོ། །ལམ་བསྒོམས་སོ། །ཞེས་མདོར་བསྟན་ནས། དེ་དག་རེ་རེ་ནས་
རྒྱས་པར་བཤད་པ་སྟེ་བདེན་པ་བཞི་ལན་གསུམ་དུ་བཟླས་ནས་རྣམ་པ་བཅུ་གཉིས་སུ་
ཕྱེ་སྟེ་ཆོས་ཀྱི་འཁོར་ལོ་བསྐོར་བར་མཛད་པ་ལྟར་རྗེ་བཙུན་འཇམ་པའི་དབྱངས་ཀྱིས་
ཀྱང་སྐལ་པ་ལྡན་པ་དང་རྣམས་ལ་བདེན་པ་བཞིའི་དོན་རྣམ་པ་བཅུ་གཉིས་དང་ལྡན་
པའི་ཆོས་ཀྱི་འཁོར་ལོ་བསྐོར་བར་མཛད་དོ་ཞེས་བསྔགས་སོ། ། 
བཞི་པ་དེ་ཉིད་བཅུ་དྲུག་གི་སྒོ་ནས་བསྟོད་པ་ནི། །དེ་ཉིད་རྣམ་པ་བཅུ་དྲུག་རིག །
ཅེས་གསུངས། དོན་ནི། འདི་ལའང་བཤད་སྲོལ་མང་སྟེ་འགའ་ཞིག་གིས་བདེན་བཞིའི་
རྣམ་པ་བཅུ་དྲུག་ལ་བཤད། འགའ་ཞིག་གིས་སྟོང་ཉིད་བཅུ་དྲུག་ལ་བཤད། འགའ་
ཞིག་གིས་འདིའི་སྦས་དོན་དགའ་བ་བཞི་ལ་ཆར་ཕྱེ་བའི་བཅུ་དྲུག་ལ་བཤད་དོ། །དེ་ལ་

བདེན་བཞིའི་རྣམ་པ་བཅུ་དྲུག་ནི། སྡུག་བསྔལ་ལ་མི་རྟག་པ་དང་། སྡུག་བསྔལ་དང་།
སྟོང་པ་དང་། བདག་མེད་པ་བཞི། ཀུན་འབྱུང་ལ་ཀུན་འབྱུང་དང་། རྒྱུ་དང་རྐྱེན་དང་།
རབ་སྐྱེ་བཞི། འགོག་པ་ལ་འགོག་པ་དང་། ཞི་བ་དང་། གྱ་ནོམ་དང་། ངེས་འབྱུང་བཞི།
ལམ་ལ་ལམ་དང་། རིགས་པ་དང་། སྒྲུབ་པ་དང་། ངེས་འབྱིན་བཞི་སྟེ་བཅུ་དྲུག་
གོ །སྟོང་ཉིད་བཅུ་དྲུག་ནི། ནང་སྟོང་པ་ཉིད་དང༌། ཕྱི་སྟོང་པ་ཉིད་དང༌། ཕྱི་ནང་
སྟོང་པ་ཉིད་དང༌། སྟོང་པ་ཉིད་སྟོང་པ་ཉིད་དང་། ཆེན་པོ་སྟོང་པ་ཉིད་དང༌། དོན་དམ་
པ་སྟོང་པ་ཉིད་དང་། འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་ཉིད་དང༌།
མཐའ་ལས་འདས་པ་སྟོང་པ་ཉིད་དང་། ཐོག་མ་དང་མཐའ་མ་མེད་པ་སྟོང་པ་ཉིད་
དང་། དོར་བ་མེད་པ་སྟོང་པ་ཉིད་དང་། རང་བཞིན་སྟོང་པ་ཉིད་དང༌། ཆོས་ཐམས་
ཅད་སྟོང་པ་ཉིད་དང་། རང་གི་མཚན་ཉིད་སྟོང་པ་ཉིད་དང་། མི་དམིགས་པ་སྟོང་པ་
ཉིད་དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་དེ་བཅུ་དྲུག་གོ །དེ་དག་རེ་རེ་ནས་
ངོས་ཟིན་ན་ཡི་གེ་ཧ་ཅང་མང་པོ་དགོས་པས་མ་སྤྲོས་ལ། བློ་གྲོས་དང་རྩོལ་པ་ཆེ་བ་
རྣམས་ཀྱིས་བདེན་པ་བཞིའི་རྣམ་པ་བཅུ་དྲུག་ནི་མངོན་པ་མཛོད་དང་། ཚད་མ་རྣམ་
འགྲེལ་དང་། མངོན་རྟོགས་རྒྱན་རྣམས་ལས་ཤེས་པར་བྱ་ཞིང་། སྟོང་ཉིད་བཅུ་དྲུག་ནི་
དབུ་མ་ལ་འཇུག་པའི་རྣམ་བཤད་དགོངས་པ་རབ་གསལ་ལས་ཞིབ་ཏུ་འབྱུང་བས་དེ་
ལས་ཤེས་པར་བྱའོ། །འདིར་དངོས་བསྟན་ནི་རྗེ་བཙུན་འཇམ་པའི་དབྱངས་ཀྱིས་ཆོས་
རྣམས་ཀྱི་གནས་ལུགས་མཐར་ཐུག་བའི་དེ་ཉིད་རྣམ་པ་བཅུ་དྲུག་རིག་པ་སྟེ། མངོན་
སུམ་དུ་གཟིགས་ཤིང་རང་གིས་ཇི་ལྟར་གཟིགས་པ་ལྟར་མཁའ་ཁྱབ་ཀྱི་གདུལ་བྱ་སྐལ་
བ་དང་ལྡན་པ་རྣམས་ལ་རྒྱ་ཆེ་འདོམས་པར་མཛད་དོ་ཞེས་བསྔགས་སོ། ། 20
གསུམ་པ་ཐེག་པ་ཆེན་པོའི་རིགས་ཅན་གྱི་ངེས་འབྱུང་གི་ཚུལ་ལས་བརྩམས་ཏེ་

བསྟོད་པ་ནི། རྣམ་པ་ཉི་ཤུས་བྱང་ཆུབ་པ། །རྣམ་པ་སངས་རྒྱས་ཀུན་རིག་མཆོག །
སངས་རྒྱས་ཀུན་གྱི་སྤྲུལ་པའི་སྐུ། །བྱེ་བ་དཔག་མེད་འགྱེད་པ་པོ། །སྐད་ཅིག་ཐམས་
ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག །ཅེས་གསུངས། དོན་ནི།
རྗེ་བཙུན་འཇམ་པའི་དབྱངས་ཀྱིས་རྣམ་པ་ཉི་ཤུས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་བརྙེས་པ་ཡིན་ནོ་ཞེས་ཚིག་རྐང་དང་པོས་བསྔགས་སོ། །རྣམ་པ་ཉི་ཤུ་པོ་
འདིའི་ངོས་འཛིན་ལ་མཁས་པ་དག་གིས་བཤད་ཚུལ་མང་ཡང་འདིར་དུས་ཀྱི་འཁོར་
ལོ་དང་མཐུན་པར་བཤད་ན། དབང་པོ་ལྔ། ཡུལ་ལྔ། ལས་དབང་ལྔ། ལས་དབང་གི་
བྱ་བ་ལྔ་སྟེ་ཉི་ཤུ་པོ་དེ་ཐབས་མཁས་ཀྱི་ལམ་གྱིས་སྦྱངས་ནས་རྣམ་པར་དག་པ་སྒྲིབ་
བྲལ་དུ་གྱུར་པའི་རྣམ་པ་ཉི་ཤུས་མངོན་པར་རྫོགས་པར་བྱང་ཆུབ་པ་སྟེ་དུས་ཀྱི་འཁོར་
ལོའི་དབང་བསྐུར་བའི་སྐབས་ལས་འདི་དག་རྒྱས་པར་འབྱུང་ངོ་། །དེ་ལ་དབང་པོ་ལྔ་
ནི། མིག་གི་དབང་པོ། རྣ་བའི་དབང་པོ། སྣའི་དབང་པོ། ལྕེའི་དབང་པོ། ལུས་ཀྱི་
དབང་པོ་ལྔའོ། །ཡུལ་ལྔ་ནི། གཟུགས། སྒྲ། དྲི། རོ། རེག་བྱ་ལྔའོ། །ལས་དབང་ལྔ་ནི།
དྲི་ཆུའི་དབང་པོ། ཁའི་དབང་པོ། ལག་པའི་དབང་པོ། རྐང་པའི་དབང་པོ། བཤང་
བའི་དབང་པོ་ལྔའོ། །ལས་དབང་གི་བྱ་བ་ལྔ་ནི། ཁུ་བ་འཕོ་བ། བཤང་བ་འདོར་བ།
འགྲོ་བ། ལེན་པ། བརྗོད་པ་ལྔའོ། །འདི་དག་གི་ཚུལ་ཞིབ་ཏུ་ཤེས་པར་འདོད་ན་དུས་
ཀྱི་འཁོར་ལོའི་རྒྱུད་འགྲེལ་དྲི་མེད་འོད་དང༌། དེའི་འགྲེལ་བཤད་ཊཱིཀ་ཆེན་དེ་ཉིད་སྣང་
བ་དེར་བལྟས་ནས་ཤེས་པར་བྱའོ།
རྣམ་པ་སངས་རྒྱས་ཀུན་རིག་མཆོག །ཅེས་པ་ནི་རྗེ་བཙུན་འཇམ་པའི་དབྱངས་
ཀྱིས་ཐེག་ཆེན་ཐུན་མོང་བ་དང་ཐུན་མོང་མིན་པ་བླ་མེད་རྡོ་རྗེ་ཐེག་པའི་ལམ་གྱིས་
སངས་རྒྱས་ཀྱི་སར་བགྲོད་པའི་ཐབས་ཀུན་མཁྱེན་ཅིང་ཇི་ལྟར་མཁྱེན་པ་ལྟར་སྐལ་པ་

མཚན་བརྗོད་འགྲེལ་པ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལེའུ་དགུ་པའི་རྣམ་བཤད།
དང་ལྡན་པ་དག་ལ་འདོམས་པར་མཛད་དོ། །ཐེག་ཆེན་ཐུན་མོང་བའི་སངས་རྒྱས་ཀྱི་
སར་བགྲོད་པའི་ལམ་གྱི་རྣམ་པ་ནི། མངོན་རྟོགས་རྒྱན་ལས། རྣམ་པ་ཀུན་མངོན་པར་
རྫོགས་པར་བྱང་ཆུབ་པའི་ཚུལ་སྟོན་པ་ལ་རྣམ་རྫོགས་སྦྱོར་བ་ཞེས་བརྗོད་ཅིང་། ཐེག་
པ་གསུམ་གའི་ལམ་གྱི་རྟོགས་རིགས་མཐའ་དག་བསྡུས་ཏེ་བྱང་ཆུབ་ཀྱི་སེམས་དང་
དབུ་མའི་ལྟ་བ་ཟུང་འབྲེལ་དུ་སྒོམ་ཚུལ་རྒྱས་པར་གསུངས་པ་ལྟར་ཡིན་ལ། ཐུན་མོང་
མིན་པ་བླ་མེད་རྡོ་རྗེ་ཐེག་པའི་ལམ་གྱིས་སངས་རྒྱས་སུ་བགྲོད་པའི་ཚུལ་ནི། དབང་
རྣམ་པར་དག་པ་ཐོབ་དམ་ཚིག་དང་སྡོམ་པ་བསྲུང་བ་གཞིར་བཞག་ནས་རིམ་པ་དང་
པོར་ཐ་མལ་གྱི་སྣང་ཞེན་སྦྱོང་བྱེད་ལྷའི་རྣམ་པ་སྒོམ་པ་གཙོ་བོར་བྱས་ཏེ་སངས་རྒྱས་
ཀུན་འདུས་པའི་དཀྱིལ་འཁོར་གྱི་འཁོར་ལོ་སྒོམ། རིམ་པ་གཉིས་པར་རྡོ་རྗེའི་ལུས་ལ་
གནད་དུ་བསྣུན་ཏེ་རྩ་རླུང་ཐིག་ལེ་བསྒོམས་པ་ལས་རང་གི་སེམས་སངས་རྒྱས་ཀུན་
འདུས་པའི་བདག་ཉིད་རྡོ་རྗེ་འཆང་གི་ངོ་བོར་དངོས་གནས་ལ་འགྲུབ་པའི་རྣལ་འབྱོར་
སྒོམ་པ་སྟེ། འདི་དག་ནི་དོན་ཤིན་ཏུ་རྒྱ་ཆེ་ཞིང་མདོ་སྔགས་གཉིས་ཀའི་ལམ་གྱི་གནད་
སྡོམ་ཡིན་ནོ། །སངས་རྒྱས་ཀུན་གྱི་སྤྲུལ་པའི་སྐུ། །བྱེ་བ་དཔག་མེད་འགྱེད་པ་པོ། །
ཞེས་པ་ནི་རྗེ་བཙུན་འཇམ་པའི་དབྱངས་རྒྱལ་བ་ཀུན་གྱི་ཡབ་གཅིག་པུ་ཡིན་པས་
མཁའ་ཁྱབ་ཀྱི་ཞིང་རབ་འབྱམས་སུ་སངས་རྒྱས་ཀྱི་སྤྲུལ་པ་འགྱེད་པ་པོ་ཡིན་པ་དང་།
རྗེ་བཙུན་འཇམ་པའི་དབྱངས་ཉིད་ཀྱི་སྐུ་ལས་སངས་རྒྱས་དང་བྱང་ཆུབ་སེམས་དཔའ་
ཇི་སྙེད་ཡོད་པ་ཀུན་གྱི་རྣམ་པ་ཅན་གྱི་སྤྲུལ་པ་བྱེ་བ་དཔག་ཏུ་མེད་པ་སྤྲོས་ནས་སེམས་
ཅན་གྱི་དོན་མཛད་པས་ན་རྗེ་བཙུན་འཇམ་པའི་དབྱངས་ནི་སངས་རྒྱས་ཀུན་གྱི་སྤྲུལ་
པའི་སྐུ་བྱེ་བ་དཔག་མེད་འགྱེད་པ་པོའོ། །ཞེས་བསྔགས་སོ། །
སྐད་ཅིག་ཐམས་ཅད་མངོན་པར་རྟོགས། །སེམས་ཀྱི་སྐད་ཅིག་དོན་ཀུན་རིག །

ཅེས་པ་ནི་རྗེ་བཙུན་འཇམ་པའི་དབྱངས་ཀྱིས་ཆོས་ཀྱི་སྐ་བརྙེས་ནས་སྐད་ཅིག་ལ་ཤེས་
བྱ་ཐམས་ཅད་མངོན་པར་རྟོགས་པ་སྟེ་མངོན་སུམ་དུ་གཟིགས་ཤིང་མཁའ་ཁྱབ་ཀྱི་
སེམས་ཅན་རྣམས་ཀྱི་དབང་པོ་དང་བསམ་པ་དང་བག་ལ་ཉལ་དང་སེམས་ཀྱི་སྐད་
ཅིག་རེ་རེར་གང་ཤར་བའི་དོན་ཀུན་མངོན་སུམ་དུ་རིག་ནས་རང་རང་གི་དབང་པོ་དང་
སྐལ་པ་དང་འཚམ་པཪ་སྤྲུལ་པ་བསྟན་ནས་དོན་མཛད་དོ་ཞེས་བསྔགས་སོ། །རྒྱུད་
ཚིག་འདི་དག་ལ་ཞིབ་ཏུ་དཔྱོད་ཤེས་ན་རྗེ་བཙུན་བྱམས་པས་མངོན་རྟོགས་རྒྱན་དུ་
སྦྱོར་བ་བཞིའི་སྒོ་ནས་སངས་རྒྱས་ཀྱི་སར་བགྲོད་པའི་ལམ་གྱི་རིམ་པ་གསུངས་པ་ལ་
ངེས་པ་རྙེད་པར་འགྱུར་ཏེ། སྦྱོར་བ་བཞི་ནི། རྣམ་རྫོགས་སྦྱོར་བ། རྩེ་མོའི་སྦྱོར་བ།
མཐར་གྱིས་པའི་སྦྱོར་བ། སྐད་ཅིག་མའི་སྦྱོར་བ་བཞིའོ། །
དེ་ལ་རྣམ་རྫོགས་སྦྱོར་བ་ནི། མི་རྟག་པའི་རྣམ་པ་ནས་རྣམ་པ་ཐམས་ཅད་མཁྱེན་
པའི་བར་ལམ་གྱི་རྣམ་པ་ཐམས་ཅད་རིམ་གྱིས་སྒོམ་པ་དང་བསྡུས་ནས་སྒོམ་པའི་སྦྱོར་
བས་ཐེག་པ་ཆེན་པོའི་ལམ་གྱི་ལུས་ཡོངས་སུ་རྫོགས་པ་སྒོམ་ཚུལ་ལོ། །རྩེ་མོའི་སྦྱོར་བ་
ནི། དེ་ལྟར་བསྒོམས་པ་ལས་ཉམས་རྟོགས་སྐྱེ་ཚུལ་ལོ། །
མཐར་གྱིས་པའི་སྦྱོར་བ་ནི། ལམ་གྱི་ལུས་ཡོངས་སུ་རྫོགས་པ་སྒོམ་པའི་ཚེ་གོ་
རིམ་མ་འཁྲུགས་པར་མཐར་ཆགས་སུ་སྒོམ་པ་དང་ལམ་གྱི་ཡན་ལག་ཀུན་ཚང་བར་
བྱེད་དགོས་པའི་དོན་ནོ། །སྐད་ཅིག་མའི་སྦྱོར་བ་ནི། དེ་ལྟར་བསྒོམས་པ་ལས་མཐར་
རྟོགས་པ་མཐར་ཐུག་ཐོབ་སྟེ་སྐད་ཅིག་ལ་ཤེས་བྱའི་གནས་ཀུན་རིག་པ་ཐོབ་ཚུལ་
ལོ། །དེ་ལྟ་བུའི་ལམ་གྱི་གནད་རྣམས་རྒྱུད་ཚིག་འདི་དག་གི་དོན་ལ་གནས་པས་ན་
མཚན་ཡང་དག་པར་བརྗོད་པའི་རྒྱུད་འདི་ནི་མདོ་རྒྱུད་ཐམས་ཅད་ཀྱི་རྩ་བ་ཡིན་པར་
གྲུབ་ཆེན་ཐམས་ཅད་ཀྱིས་མཐུན་པར་བསྔགས་སོ། །དེས་ན་རྒྱུད་འདི་འདོན་པ་པོ་

རྣམས་ཀྱིས་རྗེ་བཙུན་འཇམ་པའི་དབྱངས་ལ་གསོལ་བ་ཤུགས་དྲག་ཏུ་འདེབས་ཤིང་
འདི་ལྟ་བུའི་ལམ་གྱི་ལུས་ཡོངས་སུ་རྫོ་གས་པའི་གནད་རྣམས་གོ་བ་དང་རྒྱུད་ལ་སྐྱེ་བ་
ནམ་ཞིག་ན་འོང་ཞེས་སྨོན་ལམ་གདབ་པར་བྱའོ། ། 
གསུམ་པ་མཐར་ཐུག་ཐེག་པ་གཅིག་ཏུ་གྲུབ་པའི་ཚུལ་ལས་བརྩམས་ཏེ་བསྟོད་པ་
ནི། ཐེག་པ་སྣ་ཚོགས་ཐབས་ཚུལ་གྱིས། །འགྲོ་བའི་དོན་ལ་རྟོགས་པ་པོ། །ཐེག་པ་
གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་གསུངས། དོན་
ནི། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་ཀྱི་དབང་པོ་
དང་བསམ་པ་ལ་གཟིགས་ནས་རང་རང་གི་སྐལ་བ་དང་འཚམ་པར་སྤྲུལ་པ་བསྟན་
ནས་ཐེག་པ་སྣ་ཚོགས་པའི་ཐབས་ཚུལ་གྱིས་འགྲོ་བ་དེ་དང་དེའི་དོན་མཛད་དོ། །དེ་
ཡང་གདུལ་བྱ་འགའ་ཞིག་ལ་ཚེ་འདིར་བདེ་བའི་ཐབས། འགའ་ཞིག་ལ་ཕྱི་མར་བདེ་
བའི་ཐབས། འགའ་ཞིག་ལ་རང་གཅིག་པུ་འཁོར་བ་ལས་ཐར་པའི་ཐབས། འགའ་
ཞིག་ལ་སེམས་ཅན་གྱི་དོན་དུ་འཚང་རྒྱ་བའི་ཐབས་བསྟན་ཏེ་དེ་ལའང་ཐབས་ཚུལ་མི་
འདྲ་བ་མཐའ་ཡས་པ་སྟོན་པར་མཛད་དོ། །དེ་དག་ཐམས་ཅད་ཀྱང་མཐར་འཚང་རྒྱ་
བའི་ཐབས་སུ་འགྱུར་བ་ཞིག་མཛད་དེ། ཐེག་པ་གསུམ་གྱི་ངེས་པར་འབྱུང་བ་ཇི་སྙེད་
ཅིག་འབྱུང་བ་དེ་ཐམས་ཅད་ལ་མཐར་ཐེག་པ་གཅིག་གི་འབྲས་བུ་འབྱུང་བར་མཛད་དེ་
མཐར་ཐུག་ཐེག་པ་གཅིག་ཏུ་གནས་པར་མཛད་དོ། །འདི་ལའང་ཕར་ཕྱིན་ཐེག་པ་
དང་ཐུན་མོང་པ་མཐར་ཐུག་ཐེག་པ་གཅིག་ཏུ་བསྒྲུབ་ཚུལ་དང་། བླ་མེད་ཐུན་མོང་མིན་
པའི་མཐར་ཐུག་ཐེག་པ་གཅིག་ཏུ་བསྒྲུབ་ཚུལ་གཉིས་ཡོད་པ་ལས། དང་པོ་ནི། ཉན་
རང་གི་རིགས་ཅན་རྣམས་རེ་ཤིག་རང་རང་གི་བྱང་ཆུབ་ཏུ་ཁྲིད་ནས་མཐར་སངས་རྒྱས་
ཀྱི་ས་ལ་འགོད་པ་སྟེ། མཐར་ཐུག་ཐེག་པ་གསུམ་དུ་ངེས་པ་དྲང་དོན་དང་། མཐར་

ཐུག་ཐེག་པ་གཅིག་ཏུ་ངེས་པ་ངེས་དོན་ཏེ་ཚུལ་འདི་ནི་ཕྲ་བ་བས་ཀྱང་ཆེས་ཕྲ་བ། ཟབ་
པ་བས་ཀྱང་ཆེས་ཟབ་པ་ཤིན་ཏུ་རྟོགས་དཀའ་བའི་གནས་ཏེ། འདིའི་གནད་མཐའ་
ཆོད་པར་རྟོགས་པ་ལ་རྒྱལ་བའི་དགོངས་པ་འཕགས་པ་ཀླུ་སྒྲུབ་ཀྱིས་བཀྲལ་བའི་རྗེས་
སུ་ཞུགས་ཏེ། གསུང་རབ་ཀྱི་དྲང་ངེས་ཕྱེ་ནས། ངེས་དོན་གྱི་མདོའི་དོན་དྲི་མ་མེད་པའི་
འདིར་ནི་མིང་ཙམ་ཞིག་སྨོས་པ་ཡིན་གྱི་བློ་གྲོས་ཅན་རྣམས་ཀྱིས་ཞིབ་ཏུ་ཤེས་
པར་འདོད་ན་དྲང་བ་དང་ངེས་པའི་དོན་རྣམ་པར་འབྱེད་པའི་ལེགས་པར་བཤད་པའི་
སྙིང་པོ་དང་། འཇུག་ཊཱིཀ་དགོངས་པ་རབ་གསལ་དང་། རྩ་ཤེའི་ཊཱིཀ་ཆེན་དང་། མདོ་
སྔགས་ཀྱི་ལམ་རིམ་ཆེན་མོ་གཉིས་རྣམས་ལས་ཤེས་པར་བྱའོ། །བླ་མེད་ཀྱི་ཐུན་མོང་
རིགས་པས་རྙེད་དགོས་སོ། །
མིན་པའི་ཐེག་པ་གཅིག་ཏུ་གནས་ཚུལ་ནི་སྤྱིར་རྒྱལ་བའི་བཀའ་ཐམས་ཅད་མཐར་
འཚང་རྒྱ་བའི་ཐབས་འབའ་ཞིག་དང་འཚང་གང་རྒྱ་བ་ཐམས་ཅད་བླ་མེད་ཀྱི་ལམ་གྱིས་
འཚང་རྒྱ་དགོས་པ་སྟེ་ཕར་ཕྱིན་ཐེག་པའི་ལམ་དུ་ཞུགས་ནས་ས་བཅུའི་བར་དུ་བགྲོད་
པའི་སེམས་དཔའ་ཆེན་པོ་རྣམས་ཀྱང་མཐར་བླ་མེད་ཀྱི་ལམ་གྱིས་འཚང་རྒྱ་དགོས་པ་
སྟེ་ཤིན་ཏུ་གསང་བའི་གནས་འདི་ཤེས་པར་འདོད་ན་ས་གསུམ་གྱི་སྒྲོན་མེ་གཅིག་པུ་
རིམ་ལྔ་གསལ་བའི་སྒྲོན་མེ་ལས་ཤེས་པར་བྱའོ། ། agགི་ཐགའ་སྣང་
—— བཞི་པ་སྤང་གཉེན་གྱི་ཚུལ་ལས་བརྩམས་ཏེ་བསྟོད་པ་ལ་བཞི། སྤང་བྱ་སྤོང་ཚུལ་
ལས་བརྩམས་ཏེ་བསྟོད་པ། སྤང་བྱ་སྒྲིབ་གཉིས་སྤོང་ནུས་པའི་རྒྱུ་མཚན་མཐར་ཐུག་
བཤད་པའི་སྒོ་ནས་བསྟོད་པ། སེམས་ཅན་རྣམས་ལ་སངས་རྒྱས་ཀྱི་འཕྲིན་ལས་འཇུག་
ཚུལ་གྱི་སྒོ་ནས་བསྟོད་པ། སྤངས་རྟོགས་མཐར་ཕྱིན་པའི་ཚུལ་ལས་བསྟོད་པའོ། །དང་
པོ་ལ་དྲུག །སྤང་བྱ་ལས་ཉོན་སྤངས་པའི་ཚུལ་ལས་བསྟོད་པ། འཁོར་བའི་རྩ་བ་ཉོན་

མོངས་ཀྱི་སྐྱོན་བསྟན་པའི་སྒོ་ནས་བསྟོད་པ། ཉོན་མོངས་ངོས་བཟུང་སྟེ་དེ་སྤངས་པའི་
ཚུལ་ལས་བསྟོད་པ།སྒྲིབ་གཉིས་སྤོང་བའི་གཉེན་པོ་ངོས་བཟུང་བའི་སྒོ་ནས་བསྟོད་
པ། རྣམ་རྟོག་མེད་ཀྱང་འགྲོ་དོན་ནུས་པའི་ཚུལ་ལས་བརྩམས་ཏེ་བསྟོད་པ། སྒྲིབ་
གཉིས་ཇི་ལྟར་སྤོང་བའི་ཚུལ་ལས་བརྩམས་ཏེ་བསྟོད་པའོ། །
དང་པོ་ནི། ཉོན་མོངས་ཁམས་རྣམས་དག་པའི་བདག །ལས་ཀྱི་ཁམས་རྣམས་
ཟད་བྱེད་པ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་འཁོར་བའི་
ཉེས་སྐྱོན་ཐམས་ཅད་བསྐྱེད་པའི་རྒྱུ་ཉོན་མོངས་པའི་ཁམས་རྣམས་རྩ་བ་ནས་དག་པའི་
བདག་ཉིད་སྤངས་པ་མཐར་ཐུག་བརྙེས་ཤིང་། འཁོར་བའི་སྡུག་བསྔལ་འགྲུབ་བྱེད་
ལས་ཀྱི་ཁམས་རྣམས་ཟད་པར་མཛད་ཅིང་གདུལ་བྱ་རྣམས་ལའང་ལས་དང་ཉོན་
མོངས་པ་རྣམས་ཟད་ཅིང་དག་པར་བྱེད་པའི་ཚུལ་སྟོན་པར་མཛད་དོ་ཞེས་བསྔགས་
སོ། །འདི་ལ་ཉོན་མོངས་རྣམ་དག་ཞེས་པ་དང་། ལས་ཀྱི་ཁམས་རྣམས་ཟད་བྱེད་པ། །
ཞེས་གསུངས་པ་ནི་ཚིག་གི༌ནུས༌པས་ཉོན་མོངས་དག་ཀྱང་ལས་མ་ཟད་པ་ཞིག་ཡོད་
པར་སྟོན་ཏེ་འདུལ་བ་ལུང་ལས། ཉོན་མོངས་རྩ་བ་ནས་སྤངས་པའི་དགྲ་བཅོམ་རྣམས་
ལ་སླར་འཁོར་བར་སྐྱེ་བ་མེད་ཀྱང་སྐུ་ཚེ་དེ་ལ་ལས་ཀྱི་ལྷག་མས་ལུས་ལ་སྡུག་བསྔལ་
འབྱུང་བ་ཡོད་པར་བཤད་པ་ལྟ་བུའོ། །
གཉིས་པ་འཁོར་བའི་རྩ་བ་ཉོན་མོངས་ཀྱི་སྐྱོན་བསྟན་པའི་སྒོ་ནས་བསྟོད་པ་ནི།
ཆུ་བོ་རྒྱ་མཚོ་ཀུན་ལས་བརྒལ། །སྦྱོར་བའི་དགོན་པ་ལས་བྱུང་བ། །ཞེས་གསུངས།
དོན་ནི། རྗེ་བཙུན་འཇམ་པའི་དབྱངས་ཀྱིས་ཉོན་མོངས་པའི་ཆུ་བོས་འཁོར་བའི་རྒྱ་
མཚོར་ཁྱེར་བ། སྡུག་བསྔལ་གྱི་གནས་ཀུན་ལས་བརྒལ་ཞིང༌། ཀུན་ཏུ་སྦྱོར་བའི་
དགོན་པ་ལས་བྱུང་བ་ཉོན་མོངས་པ་དང་དེས་བསྐྱེད་པའི་ཉེས་སྐྱོན་ཐམས་ཅད་རྩ་བ་

ནས་སྤངས་པའི་སྤངས་པ་མཐར་ཐུག་བརྙེས་སོ་ཞེས་བསྔགས་སོ། །ཉོན་མོངས་པ་
རྣམས་ལ་ཆུ་བོ་ཞེས་བརྗོད་པ་ནི་མདོ་སྡེ་དང་དེའི་དགོངས་པ་འགྲེལ་བའི་ཤིང་རྟ་ཆེན་
པོའི་གཞུང༌མང༌པོར༌གསུངས་ཤིང༌། དེའི་རྒྱུ་མཚན་ཡང་ཉོན་མོངས་པ་རྣམས་ཀྱིས་
ལུས་དང་སེམས་ཡོངས་སུ་གདུང་བར་བྱེད་ཅིང་འདི་ཕྱིའི་བདེ་ལེགས་ཐམས་ཅད་
འཕྲོག་པར་བྱེད་ལ།ཡང་སྲིད་ཕྱི་མར་འཁྱེར་བར་བྱེད་པས་ན་ཆུ་བོ་ཞེས་གསུངས་
སོ། །མངོན་པ་ཀུན་བཏུས་ལས་ནི་མདུད་པ་བཞི་དང་། ཡོངས་སུ་གདུང་བ་གསུམ་
དང་། ཆུ་བོ་བཞིར་བཤད་དེ། མདུད་པ་བཞི་ནི་བརྣབ་སེམས། གནོད་སེམས། ཚུལ་
ཁྲིམས་དང་བརྟུལ་ཞུགས་མཆོག་འཛིན། ལྟ་ངན་མཆོག་འཛིན་བཞི་ལ་བཤད་དོ། །
ཡོངས་སུ་གདུང་བ་གསུམ་ནི། འདོད་ཆགས་ཀྱི་ཡོངས་སུ་གདུང་བ། ཞེ་སྡང་གི་ཡོངས་
སུ་གདུང་བ། གཏི་མུག་གི་ཡོངས་སུ་གདུང་བ་གསུམ་ལ་བཤད་དོ། །ཆུ་བོ་བཞི་ནི།
འདོད་པའི་ཆུ་བོ་དང་། སྲིད་པའི་ཆུ་བོ་དང༌། མ་རིག་པའི་ཆུ་བོ་དང་། ལྟ་བའི་ཆུ་བོ་
བཞི་ལ་བཤད་ལ། དེ་བཞིན་དུ་སློབ་དཔོན་འཇམ་དཔལ་གྲགས་པས་ཀྱང་ཆུ་བོ་ལས་
བརྒལ་བ་ཞེས་པའི་ཆུ་བོ་དེ་འདོད་པའི་ཆུ་བོ་དང་། སྲིད་པའི་ཆུ་བོ་དང་། མ་རིག་པའི་
ཆུ་བོ་དང་། ལྟ་བའི་ཆུ་བོ་བཞི་ལ་བཤད་དེ་དོན་འདྲའོ། །
གསུམ་པ་ཉོན་མོངས་ངོས་བཟུང་སྟེ་དེ་སྤངས་པའི་ཚུལ་ལས་བསྟོད་པ་ནི། ཉོན་
མོངས་ཉེ་བ་ཀུན་ཉོན་མོངས། །བག་ཆགས་བཅས་པ་གཏན་སྤངས་པ། །ཞེས་གསུངས།
དོན་ནི། རྗེ་བཙུན་འཇམ་པའི་དབྱངས་ཀྱིས་རྩ་བའི་ཉོན་མོངས་པ་དྲུག་དང་། ཉེ་བའི་
ཀུན་ནས་ཉོན་མོངས་པ་ཉི་ཤུ་བག་ཆགས་དང་བཅས་པ་གཏན་ནས་སྤངས་པའི་ཆོས་
ཀྱི་སྐུ་བརྙེས་སོ་ཞེས་བསྔགས་སོ། །
དེ་ལ་རྩ་ཉོན་དྲུག་ནི། འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ། ལྟ་

བ་ཉོན་མོངས་ཅན་དྲུག་གོ །ཉེ་ཉོན་ཉི་ཤུ་ནི་ཁྲོ་བ། ཁོན་དུ་འཛིན་པ། འཆབ་པ།
འཚིག་པ། ཕྲག་དོག །སེར་སྣ། སྐྱུ། གཡོ། རྒྱགས་པ། རྣམ་པར་འཚེ་བ། ངོ་ཚ་མེད་པ།
ཁྲེལ་མེད་པ། རྨུགས་པ། རྒོད་པ། མ་དད་པ། ལེ་ལོ། བག་མེད་པ། བརྗེད་ངས་པ།
ཤེས་བཞིན་མ་ཡིན་པ། རྣམ་པར་གཡེང་བ་སྟེ་ཉི་ཤུའོ། །བཞི་པ་སྒྲིབ་གཉིས་སྤོང་བའི་
གཉེན་པོ་ངོས་བཟུང་བའི་སྒོ་ནས་བསྟོད་པ་ནི། སྙིང་རྗེ་ཆེན་པོ་ཤེས་རབ་ཐབས། །
ཞེས་གསུངས། དོན་ནི། འཁོར་བའི་རྒྱུ་ཉོན་མོངས་སྤོང་བའི་གཉེན་པོ་ནི་ཆོས་རྣམས་
ཀྱི་གནས་ལུགས་རྟོགས་པའི་ཤེས་རབ་ཡིན་ལ། དེ་གཅིག་པུས་ཉོན་མོངས་པའི་བག་
ཆགས་རྣམས་སྤོང་མི་ནུས་པས་ཉོན་མོངས་ཀྱི་བག་ཆགས་ཤེས་སྒྲིབ་སྤོང་བ་ལ་ཐེག་པ་
ཆེན་པོའི་ལམ་དུ་ཞུགས་ཏེ་བྱམས་པ་ཆེན་པོ་དང་སྙིང་རྗེ་ཆེན་པོས་ཀུན་ནས་བསླངས་
པའི་བྱང་ཆུབ་ཀྱི་སེམས་བསྒོམས་ཏེ་ཐབས་རྒྱ་ཆེན་པོ་ལ་བསླབ་དགོས་ལ། ཤེས་རབ་
ཀྱིས་ཟིན་པས་ཐབས་དང་ཐབས་ཀྱིས་ཟིན་པའི་ཤེས་རབ་གཉིས་ཀ་ཚོགས་པར་བྱས་
ཏེ་ཐབས་ཤེས་ཟུང་འབྲེལ་བསྒོམས་པ་ལས་རིམ་གྱིས་ཤེས་སྒྲིབ་སྦྱང་དགོས་སོ། །
འདིར་རྗེ་བཙུན་འཇམ་པའི་དབྱངས་ཀྱིས་བསྐལ་བ་མང་པོར་ཐབས་སྙིང་རྗེ་ཆེན་པོ་
དང་ཤེས་རབ་ཟབ་མོ་དབུ་མའི་ལྟ་བ་ཟུང་འབྲེལ་དུ་བསྒོམས་པས་ཆོས་སྐུ་བརྙེས་པ་
ཡིན་ནོ་ཞེས་བསྔགས་ཤིང་། གདུལ་བྱ་རྣམས་ལའང་ཉོན་མོངས་དང་ཤེས་སྒྲིབ་སྤོང་
བར་འདོད་ན་འདི་ལྟར་ཐབས་ཤེས་ཟུང་འབྲེལ་གྱི་ལམ་ལ་བསླབ་དགོས་སོ་ཞེས་འདོམས་
པའོ། ། །རྟ
ལྔ་པ་རྣམ་རྟོག་མེད་ཀྱང་འགྲོ་དོན་ནུས་པའི་ཚུལ་ལས་བརྩམས་ཏེ་བསྟོད་པ་ནི།
དོན་ཡོད་འགྲོ་བའི་དོན་བྱེད་པ། །ཞེས་གསུངས། དོན་ནི། གཞུང་སྔ་མ་དང་སྦྲེལ་ནས་
རྗེ་བཙུན་འཇམ་པའི་དབྱངས་ཀྱིས་ཉོན་མོངས་བག་ཆགས་དང་བཅས་པ་སྤངས་པས་

ཐུགས་ལ་འདི་དང་འདིའོ་སྙམ་པའི་རྣམ་རྟོག་གང་ཡང་མེད་ཀྱང་སྙིང་རྗེ་ཆེན་པོ་དང་
གནས་ལུགས་རྟོགས་པའི་ཤེས་རབ་ཟུང་འབྲེལ་དུ་སྒོམ་པ་མཐར་ཕྱིན་པའི་མཐུས་རྣམ་
པ་ཐམས་ཅད་མཁྱེན་པའི་ཡེ་ཤེས་ཀྱིས་འགྲོ་བ་ཀུན་གྱི་དབང་པོ་དང་བསམ་པ་མཁྱེན་
ཅིང་ཐུགས་སྙིང་རྗེ་ཆེན་པོས་རང་དབང་མེད་པར་བསྐུལ་ནས་འགྲོ་བའི་དོན་ལས་ནམ་
ཡང་གཡེལ་བ་མེད་པས་མཁའ་ཁྱབ་ཀྱི་སེམས་ཅན་རྣམས་ལ་ཡེ་ཤེས་ཀྱིས་གཟིགས་
པ་ན་གང་དང་གང་གི་དོན་བྱུང་ཡོད་པའི་འགྲོ་བ་དེ་དང་དེའི་དོན་བྱེད་པ་ལ་སྐད་ཅིག་
ཀྱང་གཡེལ་བ་མེད་དོ་ཞེས་བསྔགས་སོ། །
དྲུག་པ་སྒྲིབ་གཉིས་ཇི་ལྟར་སྤོང་བའི་ཚུལ་ལས་བརྩམས་ཏེ་བསྟོད་པ་ནི། འདུ་
ཤེས་ཀུན་གྱི་དོན་སྤངས་ཤིང་། །རྣམ་ཤེས་དོན་ནི་འགག་པར་བྱེད། །ཅེས་གསུངས།
དོན་ནི། རྗེ་བཙུན་འཇམ་པའི་དབྱངས་ཀྱིས་བདག་གིར་འདུ་ཤེས་པ་ཀུན་གྱི་དོན་ཏེ་ས་
བོན་དང་བཅས་པ་སྤངས་ཤིང་། རྣམ་ཤེས་ཚོགས་དྲུག་ལ་ཡུལ་བདེན་པར་སྣང་བའི་
གཉིས་སྣང་འཁྲུལ་བའི་དོན་ཏེ་བག་ཆགས་རྣམས་ལྷག་མ་མ་ལུས་པར་རྩ་བ་ནས་འགག་
པ་སྟེ་དག་པར་མཛད་དོ་ཞེས་བསྔགས་ཤིང་། གདུལ་བྱ་རྣམས་ལའང་འཁོར་བ་ལས་
ཐར་པ་ལ་ཉོན་མོངས་ས་བོན་དང་བཅས་པ་སྤོང་དགོས་ཤིང་རྣམ་པ་ཐམས་ཅད་མཁྱེན་
པའི་ཡེ་ཤེས་ཐོབ་པ་ལ་ཤེས་བྱ་མཐའ་དག་ལྟ་བ་ལ་གེགས་བྱེད་པའི་སྒྲིབ་པ་གཉིས་
སྣང་འཁྲུལ་བ་དག་པར་བྱེད་དགོས་སོ་ཞེས་འདོམས་པའོ། །གཉིས་པ་སྤང་བྱ་སྒྲིབ་
གཉིས་སྤོང་ནུས་པའི་རྒྱུ་མཚན་མཐར་ཐུག་བཤད་པའི་སྒོ་ནས་བསྟོད་པ་ནི། སེམས་
ཅན་ཀུན་ཡིད་ཡུལ་དང་ལྡན། །སེམས་ཅན་ཀུན་གྱི་ཡིད་རིག་པ། །སེམས་ཅན་ཀུན་གྱི་
ཡིད་ལ་གནས། །ཞེས་གསུངས། དོན་ནི། ཉོན་མོངས་པ་དང་ཤེས་བྱའི་སྒྲིབ་པ་
རྣམས་སྤང་ནུས་པའི་རྒྱུ་མཚན་ནི་སེམས་ཅན་རྣམས་ལ་ཆོས་ཀྱི་སྐུའི་ས་བོན་རང་བཞིན་

གནས་རིགས་ཡོད་པའི་རྒྱུ་མཚན་གྱིས་ཡིན་ལ། དེ་ཇི་ལྟར་ཡོད་པ་ནི། ཚད་མ་རྣམ་
འགྲེལ་ལས། སེམས་ཀྱི་རང་བཞིན་འོད་གསལ་བ། །དྲི་མ་རྣམས་ནི་གློ་བུར་བའོ། །
ཞེས་གསུངས་པ་ལྟར་སེམས་ཅན་ཀུན་གྱི་ཡིད་རང་བཞིན་གྱིས་རྣམ་པར་དག་པའི་
ཡུལ་དང་ལྡན་ལ་རང་བཞིན་རྣམ་དག་དེ་ཡོད་ཀྱང་གློ་བུར་གྱི་དྲི་མས་བསྒྲིབས་ནས་
རང་གི་སེམས་ལ་ཡོད་པའི་རང་བཞིན་རྣམ་དག་དེ་རང་གིས་མི་མཐོང་བ་ཡིན་ནོ། །
སེམས་ཅན་ཀུན་གྱི་ཡིད་ཀྱི་གནས་ལུགས་ཇི་བཞིན་རིག་པ་སངས་རྒྱས་རྣམས་ཀྱི་ཐུགས་
ཀྱི་ཆོས་ཉིད་དང་སེམས་ཅན་རྣམས་ཀྱི་སེམས་ཀྱི་ཆོས་ཉིད་གཉིས་རང་བཞིན་རྣམ་དག་
གི་ངང་དུ་དབྱེ་བ་མེད་པར་གསུངས་སོ། །དེས་ན་ཆོས་སྐུའི་ས་བོན་རང་བཞིན་གནས་
རིགས་སེམས་ཅན་ཀུན་གྱི་ཡིད་ལ་གནས་སོ། །འདི་ནི་ཤིན་ཏུ་རྟོགས་དཀའ་བའི་གནས་
ཏེ་འདི་འདྲ་བའི་ཟབ་མོའི་གནས་རྟོགས་པ་ལ་དཀོན་མཆོག་གསུམ་ལ་སྐྱབས་སུ་སོང་
སྟེ་ཚོགས་གསོག་པ་དང་སྒྲིབ་པ་སྦྱོང་བའི་སྒོ་རྒྱ་ཆེན་པོ་ལ་འབད་ནས་སངས་རྒྱས་ཀྱི་
བྱིན་རླབས་སེམས་ལ་ཞུགས་པ་ཞིག་དགོས་སོ། ། ས་ལ3
འདིར་རྗེ་བཙུན་འཇམ་པའི་དབྱངས་ཀྱིས་ཟབ་མོའི་གནས་འདི་དག་ཐུགས་སུ་
ཆུད་ནས་གདུལ་བྱ་རྣམས་ལ་འདོམས་པར་མཛད་དོ་ཞེས་བསྔགས་སོ། ། ་
གསུམ་པ་སེམས་ཅན་རྣམས་ལ་སངས་རྒྱས་ཀྱི་འཕྲིན་ལས་འཇུག་ཚུལ་གྱི་སྒོ་
ནས་བསྟོད་པ་ནི། དེ་དག་སེམས་དང་མཐུན་པར་འཇུག །སེམས་ཅན་ཀུན་ཡིད་ཚིམ་
པར་བྱེད། །སེམས་ཅན་ཀུན་གྱི་ཡིད་དགའ་བ། །ཞེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་མཁའ་ཁྱབ་ཀྱི་སེམས་ཅན་རྣམས་རང་རང་གི་སེམས་ལ་རང་
བཞིན་རྣམ་དག་ཡོད་ཀྱང་རང་གི་སེམས་ཀྱི་གནས་ལུགས་རང་གིས་མ་རྟོགས་པར་
ཉོན་མོངས་པའི་དབང་གིས་འཁོར་བར་སྡུག་བསྔལ་བ་རྣམས་ལ་ཐུགས་རྗེ་ཆེན་པོས་

བསྐྱོད་པའི་འཕྲིན་ལས་སེམས་ཅན་དེ་དག་རང་རང་གི་སེམས་དང་མཐུན་པར་འཇུག་
ཅིང་། སེམས་ཅན་རྣམས་ལ་སངས་རྒྱས་ཀྱི་འཕྲིན་ལས་ཞུགས་ནས་སེམས་ཅན་ཀུན་
གྱི་ཡིད་ཚིམ་པར་བྱེད་ཅིང་སེམས་ཅན་ཀུན་གྱི་ཡིད་དགའ་བར་བྱེད་དེ། སེམས་ཅན་
དམྱལ་བར་སྐྱེས་པ་རྣམས་ལ་ཐབས་མཁས་ཀྱི་སྤྲུལ་པས་སྡུག་བསྔལ་གང་དང་གང་
ཡོད་པ་དེ་དག་ཞི་བར་བྱས། སྤྲུལ་པའི་གཟུགས་མཐོང་སྟེ་དགའ་བ་བསྐྱེད། རིམ་གྱིས་
བདེ་འགྲོའི་རྟེན་ལ་དྲངས་ཏེ་སྣོད་རུང་དུ་སོང་བ་ན་ཆོས་བསྟན་ཏེ་སྨིན་ཅིང་གྲོལ་བར་
མཛད། དེ་བཞིན་དུ་ཡི་དྭགས་རྣམས་དང་། དུད་འགྲོ་རྣམས་དང༌། མི་རྣམས་དང་། ལྷ་
མ་ཡིན་རྣམས་དང༌། ལྷ་རྣམས་ཐབས་མཁས་ཀྱི་སྤྲུལ་པས་རིམ་གྱིས་མངོན་མཐོ་དང་
ངེས་ལེགས་ཀྱི་ལམ་ལ་ཁྲིད་དེ་སྨིན་ཅིང་གྲོལ་བར་མཛད་པས་ན་རྗེ་བཙུན་འཇམ་པའི་
དབྱངས་ནི་སེམས་ཅན་ཀུན་གྱི་སེམས་དང་མཐུན་པར་མཛད་པ་དང་། སེམས་ཅན་
ཀུན་གྱི་ཡིད་ཚིམ་པར་མཛད་པ་དང༌། སེམས་ཅན་ཀུན་གྱི་ཡིད་དགའ་བར་མཛད་པ་
ཡིན་ནོ་ཞེས་བསྔགས་སོ། ། 
བཞི་པ་སྤངས་རྟོགས་མཐར་ཕྱིན་པའི་ཚུལ་ལས་བསྟོད་པ་ནི། གྲུབ་པ་མཐར་
ཕྱིན་འཁྲུལ་པ་མེད། །ནོར་བ་ཐམས་ཅད་རྣམ་པར་སྤངས། །དོན་གསུམ་ཐེ་ཚོམ་མེད་
པའི་བློ། །ཀུན་དོན་ཡོན་ཏན་གསུམ་གྱི་བདག །ཅེས་གསུངས། དོན་ནི། རྗེ་བཙུན་
འཇམ་པའི་དབྱངས་ཀྱིས་ཚོགས་གཉིས་བསགས་ཏེ་གྲུབ་པ་མཐར་ཕྱིན་པར་མཛད་
པས་ཐུགས་ལ་འཁྲུལ་པ་གང་ཡང་མེད་ཅིང་ནོར་བའི་ལམ་ཐམས་ཅད་རྣམ་པར་སྤངས།
ལམ་མ་ནོར་བ་ཐམས་ཅད་མཐར་ཕྱིན་པར་མཛད་དེ་རང་གི་དོན་དང་གཞན་གྱི་དོན་
དང་རང་གཞན་གཉིས་ཀའི་དོན་གསུམ་སྒྲུབ་པ་ལ་ཐེ་ཚོམ་མེད་པར་རྩེ་གཅིག་པའི་
བློས་མཐར་ཕྱིན་པར་མཛད་དེ་མཁའ་ཁྱབ་ཀྱི་སེམས་ཅན་ཀུན་གྱི་དོན་དུ་ཆོས་ཀྱི་སྐུ་

$
7
་
མཚན་བརྗོད་འགྲུལ་པ་ཐུན་
h
་བཤད།
ན
དང་ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུའི་ཡོན་ཏན་གསུམ་གྱི་བདག་ཉིད་
ཁྱབ་བདག་རྡོ་རྗེ་འཆང་གི་གོ་འཕང་བརྙེས་སོ་ཞེས་བསྔགས་སོ།
ོརྒྱུད་ཚིག་འདི་དག་གིས་ལམ་ཐབས་ཤེས་ཟུང་འབྲེལ་དུ་ཉམས་སུ་བླངས་པ་ལས་
འབྲས་བུ་སྤངས་རྟོགས་མཐར་ཕྱིན་པ་སྐུ་གསུམ་གྱི་གོ་འཕང་ཐོབ་ཚུལ་དང༌།དེ་ཡང་
ལམ་རིམ་གྱིས་བགྲོད་དགོས་ཚུལ་བསྟན་ཏེ། གྲུབ་པ་མཐར་ཕྱིན་ཞེས་པ་མདོ་སྡེ་རྒྱན་
དང་དེའི་དོན་འགྲེལ་བྱང་ས་ལས། མོས་སྤྱོད་ཀྱི་ལམ་ལ་བསླབས་ནས་ས་དང་པོ་ཐོབ་
པ་ན་གྲུབ་པ་ཐོབ་པ་དང་། དེ་ཡང་ས་ནས་སར་འཕར་ཏེ་ས་བརྒྱད་པ་ཐོབ་པ་ན་གྲུབ་
པ་ཕྱིར་མི་ལྡོག་པའི་གོ་འཕང་ཐོབ་པ་དང་། དེ་ནས་ཀྱང་རིམ་གྱིས་ལམ་སྒོམ་པ་མཐར་
ཕྱིན་པར་བྱས་ཏེ་ས་བཅུ་མཐར་ཕྱིན་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་
པ་ན་གྲུབ་པ་མཐར་ཕྱིན་པ་སངས་རྒྱས་ཀྱི་གོ་འཕང་ཐོབ་པར་གསུངས་པ་དང་། དེ་ལྟ་
བུ་འོང་བ་ལ་དགེ་བའི་བཤེས་གཉེན་མཁས་པ་ལ་བརྟེན་ནས་ཐོས་བསམ་སྒོམ་གསུམ་
རིམ་གྱིས་བྱེད་དགོས་པ་དང༌། ལམ་གྱི་གོ་རིམ་ངེས་པ་ཅན་དུ་སྒྲུབ་པ་དང་། ལམ་
མཐར་ཕྱིན་ནས་སྐུ་གསུམ་གྱི་གོ་འཕང་འགྲུབ་ཚུལ་རྣམས་རྒྱས་པར་གསུངས་ཤིང་། དེ་
བཞིན་དུ་མངོན་རྟོགས་རྒྱན་ལས་ཀྱང་གསུངས་ཏེ། ལམ་གྱི་གནད་ལས་བརྩམས་པའི་
དོན་རྒྱ་ཆེན་པོ་འདི་དག་རྟོགས་པ་ལ་དྲི་མ་མེད་པའི་རིགས་པའི་ལམ་དུ་ཞུགས་ནས་
གསུང་རབ་ཀྱི་དགོངས་དོན་ཤིང་རྟ་ཆེན་པོ་རྣམས་ཀྱིས་བཀྲལ་བའི་ཚུལ་ལ་སྦྱོང་
དགོས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་འཇམ་པའི་དབྱངས་
ལ་གསོལ་བ་བཏབ་སྟེ་འདི་ལྟ་བུའི་ལམ་གྱི་གནད་མཐར་ཐུག་པ་རྣམས་ལ་ངེས་པ་རྙེད་
པ་དང་རྒྱུད་ལ་སྐྱེ་བའི་སྨོན་ལམ་གདབ་པར་བྱའོ། །
གསུམ་པ་རྗེ་བཙུན་འཇམ་པའི་དབྱངས་ལ་ཡེ་ཤེས་ཀྱི་སྐུའི་སྒོ་ནས་བསྟོད་པ་ནི།

ཕུང་པོ་ལྔ་དོན་དུས་གསུམ་དུ། །སྐད་ཅིག་ཐམས་ཅད་བྱེ་བྲག་ཕྱེད། །སྐད་ཅིག་གཅིག་
གིས་རྫོགས་སངས་རྒྱས། སངས་རྒྱས་ཀུན་གྱི་རང་བཞིན་འཆང༌། །ལུས་མེད་ལུས་ཏེ་
ལུས་ཀྱི་མཆོག །ལུས་ཀྱི་མཐའ་ནི་རྟོགས་པ་པོ། །གཟུགས་རྣམས་སྣ་ཚོགས་ཀུན་ཏུ་
སྟོན། །ནོར་བུ་ཆེན་པོ་རིན་ཆེན་ཏོག །ཅེས་གསུངས། དོན་ནི། རྗེ་བཙུན་འཇམ་པའི་
དབྱངས་ཀྱིས་ཕུང་པོ་ལྔ་ལ་བདག་ཅེས་བཏགས་པའི་དོན་སེམས་ཅན་རྣམས་ཀྱི་སྔར་
འདས་པའི་དུས་སུ་བྱ་བ་གང་དང་གང་བྱས་པ་དང༌། ཡུལ་ཕྱོགས་གང་དང་གང་དུ་
སྐྱེས་པ་དང་། ལས་དཀར་ནག་གང་དང་གང་བསགས་པ་དང་བདེ་སྡུག་ཇི་ལྟར་མྱོང་
པ་ཐམས་ཅད་དང་། ད་ལྟ་སེམས་ཅན་རྣམས་ཀྱི་སེམས་ཀྱི་རྒྱུ་བ་ཐམས་ཅད་དང་། བྱ་
བ་གང་དང་གང་བྱེད་པ་ཐམས་ཅད་དང་། ཡུལ་ཕྱོགས་གང་དང་གང་ན་གནས་པ་ཐམས་
ཅད་དང་། བདེ་སྡུག་གང་དང་གང་མྱོང་བ་དང༌། ལས་དཀར་ནག་གང་དང་གང་གསོག་
པ་ཐམས་ཅད་དང་། །མ་འོངས་པ་ན་གང་དང་དུ་སྐྱེ་བར་འགྱུར་བ་དང་། བདེ་སྡུག་ཇི་
ལྟར་མྱོང་བ་ཐམས་ཅད་མཁྱེན་པ་སྟེ། མདོར་ན་སེམས་ཅན་རྣམས་ཀྱིས་དུས་གསུམ་དུ་
ཇི་ལྟར་བྱས་པ་དང་། བྱེད་པར་འགྱུར་བ་དང༌། བྱེད་བཞིན་པའི་སྐད་ཅིག་ཐམས་ཅད་
བྱེ་བྲག་ཕྱེད་པ་སྟེ་སོ་སོར་མ་འདྲེས་པར་མངོན་སུམ་དུ་གཟིགས་ཏེ་མཁྱེན་པའི་སྐད་
ཅིག་གཅིག་གིས་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་
རྒྱས་སོ་ཞེས་རྗེ་བཙུན་འཇམ་པའི་དབྱངས་ཀྱིས་མཁྱེན་པའི་ཚུལ་ལ་བསྔགས་སོ། །
འདིའི་སྦས་དོན་ལ། རྡོ་རྗེའི་ལུས་ལ་གནད་དུ་བསྣུན་པ་ལས་མི་འགྱུར་བའི་བདེ་
བ་སྐད་ཅིག་མ་ཉི་ཁྲི་ཆིག་སྟོང་དྲུག་བརྒྱ་པོ་ཐམས་ཅད་ཀྱི་བྱེ་བྲག་ཕྱེད་པ་སྟེ་ཐམས་
ཅད་རིམ་གྱིས་རྫོགས་པར་བྱས་པའི་མཐར་ཆོས་རྣམས་ཀྱི་གནས་ལུགས་སྟོང་པ་ཉིད་
དང་རོ་གཅིག་ཏུ་ཞུགས་པའི་མི་འགྱུར་བའི་བདེ་བ་སྐད་ཅིག་མ་གཅིག་གིས་ཆོས་ཐམས་

མཚན་བརྗོད་འགྲེལ་པ་བྱིན་རླབས་ཆར་རྒྱུན་མྱུར་དུ་འབེབས་བྱེད་ལས་ལེའུ་དགུ་པའི་རྣམ་བཤད།
ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་ཏེ་དེ་འདྲ་བའི་ཡེ་ཤེས་
ཀྱི་སྐུ་བརྙེས་སོ་ཞེས་སྔགས་ལམ་ཐུན་མོང་མིན་པའི་འབྲས་བུ་མཐར་ཐུག་བདེ་བ་ཆེན་
པོའི་སྐུའམ་ཡེ་ཤེས་ཀྱི་སྐུའི་སྒོ་ནས་བསྔགས་སོ། །སངས་རྒྱས་ཀུན་གྱི་རང་བཞིན་
འཆང༌། །ཞེས་པ་ནི་སངས་རྒྱས་ཐམས་ཅད་ཆོས་སྐུའི་ངང་དུ་རོ་གཅིག་པས། སངས་
རྒྱས་ཀུན་གྱི་རང་བཞིན་ཆོས་ཀྱི་སྐུ་འཆང་ངོ་ཞེས་རྗེ་བཙུན་འཇམ་པའི་དབྱངས་ལ་
ཆོས་ཀྱི་སྐུའི་སྒོ་ནས་བསྔགས་སོ། །ལུས་མེད་ལུས་ཏེ་ལུས་ཀྱི་མཆོག །ཅེས་པ་ནི་མི་
འགྱུར་བའི་བདེ་བ་ཆེན་པོ་སྟོང་ཉིད་ལ་རྩེ་གཅིག་ཏུ་ཞུགས་པའི་ཡེ་ཤེས་ཆོས་ཀྱི་སྐུ་དེ་
ནི་རྡུལ་ཕྲ་རབ་བསགས་པའི་བེམ་ཆོས་ཀྱི་རང་བཞིན་ཅན་གྱི་ལུས་སུ་མེད་དོ། །བེམ་
ཆོས་ཀྱི་རང་བཞིན་ཅན་གྱི་ལུས་སུ་མེད་ཀྱང་མཚན་དཔེས་བརྒྱན་པའི་སྟོང་གཟུགས་
ཀྱི་ལུས་ཏེ་སྐུ་ཐོབ་ལ། དེ་འདྲ་བའི་སྐུ་དེ་ནི་ལུས་ཐམས་ཅད་ཀྱི་མཆོག་ཡིན་ཏེ་ལུས་
ཐམས་ཅད་ཀྱི་མཐར་ཐུག་པ་ནམ་མཁའ་མ་ཟད་ཀྱི་བར་དུ་གཞན་དུ་མི་འགྱུར་བའི་རྡོ་
རྗེའི་སྐུ་རྟོགས་པ་སྟེ་ཐོབ་བོ་ཞེས་རྗེ་བཙུན་འཇམ་པའི་དབྱངས་ལ་གཟུགས་ཀྱི་སྐུའི་སྒོ་
ནས་བསྔགས་སོ། །
གཟུགས་རྣམ་སྣ་ཚོགས་ཀུན་ཏུ་སྟོན། །ནོར་བུ་ཆེན་པོ་རིན་ཆེན་ཏོག །ཅེས་པ་ནི་
རྗེ་བཙུན་འཇམ་པའི་དབྱངས་ཀྱིས་ཡེ་ཤེས་ཆོས་ཀྱི་སྐུ་བརྙེས་ནས་མཁའ་ཁྱབ་ཀྱི་སེམས་
ཅན་རྣམས་ལ་རང་རང་གི་དབང་པོ་དང་འཚམ་པའི་གཟུགས་རྣམ་པ་སྣ་ཚོགས་ཀུན་ཏུ་
སྟོན་ཏེ་ལྷའི་རྣམ་པས་འདུལ་བ་ལ་ལྷའི་གཟུགས། མིའི་རྣམ་པས་འདུལ་བ་ལ་མིའི་
གཟུགས། བྱ་དང་རི་དྭགས་སོགས་ཀྱི་རྣམ་པས་འདུལ་བ་ལ་དེ་དང་དེ་དག་གི་གཟུགས།
འབྱུང་བ་བཞི་དང་ལྗོན་ཤིང་ལ་སོགས་པའི་རྣམ་པས་འདུལ་བ་ལ་དེ་དང་དེ་དག་གི་
གཟུགས་བསྟན་ཏེ་སེམས་ཅན་གྱི་དོན་མཛད་དོ། །དེ་ལྟར་གཟུགས་རྣམ་པ་སྣ་ཚོགས་

ཀྱིས་སེམས་ཅན་གྱི་དོན་མཛད་པ་དེ་ལའང་རྣམ་པར་རྟོག་པ་གང་ཡང་མེད་དེ་ཆོས་ཀྱི་
སྐུ་ལས་གཡོ་བ་མེད་བཞིན་དུ་ཐུགས་བསྐྱེད་དང་སྨོན་ལམ་གྱི་མཐུས་དཔག་བསམ་གྱི་
ཤིང་དང་བུམ་པ་བཟང་པོ་དང་ཡིད་བཞིན་གྱི་ནོར་བུ་རིན་པོ་ཆེ་ལྟར་འབད་རྩོལ་དང་
རྣམ་རྟོག་མེད་པར་མཁའ་ཁྱབ་ཀྱི་སེམས་ཅན་སུས་གསོལ་བ་བཏབ་ཀྱང་དེ་དང་དེ་ལ་
རང་རང་གི་སྐལ་བ་དང་འཚམ་པའི་སྤྲུལ་པའི་གཟུགས་སྟོན་པ་དང་འདོད་དོན་ཐམས་
ཅད་བདེ་བླག་ཏུ་རྩོལ་བར་མཛད་དེ། འདི་ནི་སངས་རྒྱས་ཀྱི་མཛད་པ་ཐུན་མོང་མིན་པ་
རྒྱལ་མཚན་གྱི་རྩེ་མོའི་ནོར་བུ་རིན་པོ་ཆེའི་ཏོག་ལྟར་ཆེས་ཕུལ་དུ་བྱུང་བ་བླ་ན་མེད་
པའོ་ཞེས་རྗེ་བཙུན་འཇམ་པའི་དབྱངས་ལ་མཛད་པ་འཕྲིན་ལས་ཕུལ་དུ་བྱུང་བའི་སྒོ་
ནས་བསྔགས་སོ། ། 
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབ་བྱེད་བསྟོད་སྤྲིན་གྱི་སྒྲ་
དབྱངས་ལས། ལེའུ་དགུ་པ་མཉམ་ཉིད་ཡེ་ཤེས་ཀྱི་ལེའུའི་བཤད་པའོ།། 

ལེའུ་བཅུ་པའི་རྣམ་བཤད།
ལྔ་པ་རྗེ་བཙུན་འཇམ་པའི་དབྱངས་ལ་བྱ་གྲུབ་ཡེ་ཤེས་ཀྱི་སྒོ་ནས་བསྟོད་པ་ལ་
བཞི། རྗེ་བཙུན་འཇམ་པའི་དབྱངས་ལ་འབྲས་བུ་ཆོས་སྐུའི་སྒོ་ནས་བསྟོད་པ། གཟུགས་
སྐུ་གཉིས་ཀྱི་སྒོ་ནས་བསྟོད་པ། འགྲོ་བའི་དོན་མཛད་ཚུལ་གྱི་སྒོ་ནས་བསྟོད་པ། རྒྱུད་
འདིར་བསྟོད་པ་ཇི་སྙེད་ཅིག་བརྗོད་པ་ཐམས་ཅད་རྗེ་བཙུན་འཇམ་པའི་དབྱངས་ལ་བསྟོད་
པ་ཡིན་ནོ་ཞེས་གོ་བའི་ཕྱིར་དུ་འཇམ་དཔལ་གྱི་མཚན་དངོས་སུ་བརྗོད་པའི་སྒོ་ནས་
བསྟོད་པའོ། ། 
དང་པོ་ལ་ལྔ། འབྲས་བུ་བླ་ན་མེད་པའི་བྱང་ཆུབ་ཐོབ་པ་སྔགས་ལམ་ལ་བལྟོས་
པར་བསྟན་པ། སྔགས་ལམ་གྱི་ཆེ་བ་བརྗོད་པ། སྔགས་ལམ་གྱི་གནད་སྟོན་པའི་ཡི་གེ་
ཨེ་ཝཾ་སྒྲུབ་ཚུལ། སྔགས་ལམ་གྱི་བསྒྲུབ་བྱ་སྒྲིབ་བྲལ་བདེ་བ་ཆེན་པོའི་ཡེ་ཤེས་བསྐྱེད་
པའི་རྒྱུ་བསྟན་པ། སྒྲིབ་བྲལ་བདེ་བ་ཆེན་པོའི་ཏིང་ངེ་འཛིན་ནི་ཏིང་འཛིན་ཐམས་ཅད་
ཀྱི་མཆོག་བསྔགས་པའོ།
དང་པོ་ནི། སངས་རྒྱས་ཀུན་གྱིས་རྟོགས་བྱ་བ། །སངས་རྒྱས་བྱང་ཆུབ་བླ་ན་
མེད། །གསང་སྔགས་ལས་བྱུང་ཡི་གེ་མེད། །གསང་སྔགས་ཆེན་པོ་རིགས་གསུམ་
པ། །ཞེས་གསུངས། དོན་ནི། སངས་རྒྱས་ཀུན་གྱིས་རྟོགས་པར་བྱ་བ་སྟེ་མངོན་དུ་བྱ་
བའི་གོ་འཕངས་དག་པ་གཉིས་ལྡན་གྱི་དབྱིངས་དང་རོ་གཅིག་ཏུ་ཞུགས་པའི་སྒྲིབ་བྲལ་
བདེ་ཆེན་ལྷན་ཅིག་སྐྱེས་པའི་ཡེ་ཤེས་ཆོས་ཀྱི་སྐུ་ནི་སངས་རྒྱས་ཀྱི་བྱང་ཆུབ་བླ་ན་མེད་
པ་ཡིན་ལ། དེ་འདྲ་བའི་སྒྲིབ་བྲལ་ལྷན་སྐྱེས་ཀྱི་ཡེ་ཤེས་དེ་ནི་ཡི་གེ་མེད་པ་སྟེ་ངོ་བོ་ཇི་

བཞིན་རྣལ་འབྱོར་བ་སོ་སོ་རང་གིས་མྱོང་བ་ལས་ཡི་གེས་བརྗོད་དུ་མེད་ཅིང་། ཡི་གེ་
དང་བརྡ་ཙམ་པས་བྱུང་བ་མིན་པར་རྡོ་རྗེའི་ལུས་ལ་གནད་དུ་བསྣུན་པའི་གསང་སྔགས་
ཀྱི་ཐབས་མཁས་ལས་བྱུང་བའོ། །འདིས་ནི་འཚང་རྒྱ་བ་ཐམས་ཅད་སྔགས་ཀྱི་ཐབས་
མཁས་ལ་བལྟོས་པར་བསྟན་ཏེ་དེའི་རྒྱུ་མཚན་སྔར་བཤད་ཟིན་པ་ལྟར་རོ། ། ལ་
ྋ གསང་སྔགས་ཆེན་པོ་རིགས་གསུམ་པ། །ཞེས་པ་ནི་དེ་འདྲ་བའི་བདེ་ཆེན་འོད་
གསལ་བསྐྱེད་པའི་ཐབས་མཁས་ཀྱི་ལམ་དེ་ནི་དབང་གི་སྣོད་རུང་དུ་མ་བྱས་པ་དང༌།
བླ་མ་དང་སྔགས་ལམ་ལ་མ་དད་པའི་གདུལ་བྱ་རྣམས་ལ་ཤིན་ཏུ་གསང་བར་བྱེད་དགོས་
པ་དང༌། ལམ་དེ་ནི་གདུལ་བྱའི་ཡིད་སྐྱོབ་པའི་ཐབས་མཆོག་ཏུ་གྱུར་བ་ཡིན་པས་
སྔགས་ཞེས་བྱ་སྟེ་སྔགས་ཀྱི་སྐད་དོད་མ་ཎ་ཊ་ཡ་ངེས་ཚིག་གིས་བཤད་ན་མ་ཎ་ཡིད་
དང་ཊ་ཡ་སྐྱོབ་པ་སྟེ་ཡིད་སྐྱོབ་པས་ན་སྔགས་ཞེས་བྱའོ། །ཡིད་སྐྱོབ་ཚུལ་ནི་རྡོ་རྗེ་སློབ་
དཔོན་མཁས་པ་ལ་བརྟེན་ཏེ་ལམ་འདིར་ཞུགས་ན་ཐོག་མར་ཚེ་འདིའི་སྣང་ཤས་ལས་
སྐྱོབ། དེ་ནས་ཕྱི་མ་ངན་འགྲོའི་གཡང་ས་ལས་སྐྱོབ། དེ་ནས་འཁོར་བའི་འཆིང་བ་ལས་
སྐྱོབ། དེ་ནས་རང་དོན་ཡིད་བྱེད་ལས་སྐྱོབ། དེ་ནས་ཐ་མལ་གྱི་སྣང་ཞེན་ལས་སྐྱོབ།
དེ་ནས་མཚན་འཛིན་གྱི་འཆིང་བ་ལས་སྐྱོབ་པར་བྱེད་པའོ། །དེའི་ཕྱིར་ཐབས་ལམ་དེ་ལ་
གསང་སྔགས་ཆེན་པོ་ཞེས་བྱའོ། །རིགས་གསུམ་པ་ཞེས་པ་ནི་ཐབས་ལམ་དེ་སྒོམ་པའི་
ཚེ་རླུང་ལྡང་འཇུག་གནས་གསུམ་ལ་རྡོར་བཟླས་བྱས་ཏེ་རྣམ་རྟོག་སྐྱེད་བྱེད་ཀྱི་ལས་རླུང་
རྣམས་བཟློག་པར་བྱ་དགོས་པའི་དོན་དང་། རིམ་པ་དང་པོའི་ཚེ་རྡོ་རྗེ་གསུམ་གྱི་ལྷའི་
རྣལ་འབྱོར་སྒོམ་དགོས་པ་དང་། རིམ་པ་གཉིས་པའི་ཚེ་ཕྱི་ནང་གཞན་གསུམ་སྦྱར་ཏེ་
དག་པར་བྱ་བ་དང་། སྦྱང་གཞི་སྦྱོང་བྱེད་སྦྱར་ཏེ་གཞིའི་ལུས་ངག་ཡིད་གསུམ་ཤིན་ཏུ་
ཕྲ་བ་རྣམས་ཐབས་མཁས་ཀྱིས་སྦྱངས་ཏེ་ལམ་དུ་བསྐྱུར། དེ་ལས་འབྲས་བུ་རྡོ་རྗེ་གསུམ་

དབྱེར་མེད་པའི་གོ་འཕང་སྒྲུབ་དགོས་པའི་དོན་ཏེ་འདིར་རྗེ་བཙུན་འཇམ་པའི་དབྱངས་
ཀྱིས་ཐབས་མཁས་ཀྱི་ལམ་དེ་ལ་བརྟེན་ནས་གོ་འཕང་མཆོག་བརྙེས་པ་དང་།
བྱ་རྣམས་ལའང་ཚུལ་དེ་འདོམས་པར་མཛད་དོ་ཞེས་པ་བསྔགས་སོ། ། I
གཉིས་པ་སྔགས་ལམ་གྱི་ཆེ་བ་བརྗོད་པ་ནི། གསང་སྔགས་དོན་ཀུན་སྐྱེད་པ་པོ། །
ཞེས་གསུངས། དོན་ནི། སྔར་བཤད་པ་ལྟར་གྱི་གསང་སྔགས་ཐབས་མཁས་ཀྱི་ལམ་དེ་
ནི་གདུལ་བྱ་རྣམས་ཀྱི་གནས་སྐབས་ཀྱི་དོན་དང་། མཐར་ཐུག་གི་དོན་ཀུན་སྐྱེད་པར་བྱེད་
གདུལ་
པ་སྟེ། དབང་རྣམ་པར་དག་པ་ཐོབ་ནས་དམ་ཆོས་ཚུལ་བཞིན་དུ་བསྲུངས་ན་གནས་
སྐབས་སུ་གནོད་པས་མི་ཚུགས་ཤིང་བསམ་པ་ཐམས་ཅད་འགྲུབ་པ་དང་། རིམ་པ་དང་
པོའི་རྣལ་འབྱོར་ལ་བསླབ་པས་ཞི་རྒྱས་དབང་དྲག་གི་ལས་དང་གྲུབ་པ་ཆེན་པོ་བརྒྱད་
སོགས་ཐུན་མོང་གི་དངོས་གྲུབ་རྣམས་ཐོབ་ནུས་པ་དང་། ཐུན་མོང་མིན་པ་མཆོག་གི་
དངོས་གྲུབ་ཀྱང་མྱུར་དུ་ཐོབ་པའི་དགེ་རྩ་རྫོགས་པར་འགྱུར་ཞིང་རིམ་པ་དང་པོས་རྒྱུད་
སྨིན་པར་བྱས་ནས་རིམ་པ་གཉིས་པ་ཚུལ་བཞིན་བསྒོམས་ན་མཆོག་གི་དངོས་གྲུབ་ངེས་
པར་ཐོབ་ནུས་པར་གསུངས་པ་ལྟར་རོ། །སྐྱེད་པ་པོ་ཞེས་པ་རྗེ་བཙུན་འཇམ་པའི་དབྱངས་
གདུལ་བྱ་རྣམས་ལ་དེ་ལྟ་བུའི་དངོས་གྲུབ་སྩོལ་བར་མཛད་པ་པོ་ཞེས་བསྔགས་སོ།
གསུམ་པ་སྔགས་ལམ་གྱི་གནད་སྟོན་པའི་ཡི་གེ་ཨེ་ཝཾ་སྒྲུབ་ཚུལ་ནི། ཐིག་ལེ་ཆེན་
པོ་ཡི་གེ་མེད། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་གེ་དྲུག །རྣམ་པ་ཀུན་ལྡན་
རྣམ་པ་མེད། །ཅེས་གསུངས་སོ། །དོན་ནི། ཐིག་ལེ་ཆེན་པོ་མི་འགྱུར་བའི་བདེ་བ་ཆེན་པོ་
ནི་ཡི་གེས་ཇི་བཞིན་བརྗོད་དུ་མེད་ཅིང་བཅོས་མ་མིན་པར་གཞི་ལ་ཇི་ལྟར་གནས་པ་
ལམ་དུ་བླངས་པས་ལྷུན་གྱིས་གྲུབ་པའོ། །སྟོང་པ་ཆེན་པོ་ཡི་གེ་ལྔ། །ཐིག་ལེ་སྟོང་པ་ཡི་
གེ་དྲུག །ཅེས་པ་ནི་ཨེ་ཝཾ་སྒྲུབ་ཚུལ་ཏེ། ཁམས་སོ་དྲུག་སྡེ་ཚན་ལྔར་བྱས་པ་སྒྲིབ་བྲལ་དུ་

གྱུར་པ་མཚོན་བྱེད་ཀྱི་མཚན་མ་སྟོང་ཆེན་ཡི་གེ་ལྔ་འདུས་པ་ལས་ཝཾ་ཡིག་གི་གཟུགས་
སྒྲུབ་པ་དང་། སྡེ་ཚན་དྲུག་ཏུ་བྱས་པ་སྒྲིབ་བྲལ་དུ་གྱུར་བའི་ཐིག་ལེ་ཡི་གེ་དྲུག་འདུས་
པ་ལས་ཨེ་ཡིག་གི་གཟུགས་སུ་སྒྲུབ་པ་སྟེ་འདི་ལྟར་ཨེ་ཝཾ་གྱི་གཟུགས་སྒྲུབ་པ་དང་སྒྲ་
སྒྲུབ་ཚུལ་ཆེས་ཞིབ་པ་དཔལ་དུས་ཀྱི་འཁོར་ལོའི་རྒྱུད་འགྲེལ་དྲི་མེད་འོད་དང་། འགྲེལ་
བཤད་ཊཱིཀ་ཆེན་དེ་ཉིད་སྣང་བ་ལས་ཆེས་རྒྱས་པར་འབྱུང་བས་དེ་དག་ལས་ཤེས་པར་
བྱའོ། །
ཨེ་ཝཾ་སྒྲུབ་ཚུལ་འདི་དག་མཚན་ཡང་དག་པར་བརྗོད་པའི་འགྲེལ་བ་དྲི་མེད་འོད་
ལས་ཀྱང་གསུངས་སོ། །འདིའི་ཡི་གེ་རྣམས་ཀྱི་ངོས་འཛིན་ལ་བཤད་སྲོལ་མི་འདྲ་བ་མང་
སྟེ་ཡི་གེ་ལྔ་ཨོཾ་ཧཱུྃ་ཏྲཾ་ཧྲཱིཿཁི་ལྔ་ལ་བྱེད་པ་དང༌། ལཾ་མཾ་པཾ་ཏཾ་བཾ་ལྔ་ལ་བྱེད་པ་དང༌། ཨ་ར་
པ་ཙ་ན་ལ་བྱེད་པ་དང་། དབུས་སུ་ཡི་གེ་ཨ་དེའི་ཕྱོགས་བཞིར་གི་གུ །འགྲེང་བུ། ཞབས་
ཀྱུ། ན་རོ་བཞི་བཀོད་པ་ལྔ་ལ་བྱེད་པ་རྣམས་བཤད་དེ་ཕ་མ་འདི་སྒྲ་སྒྲུབ་ཚུལ་དུ་བཤད་
དོ། །ཡི་གེ་དྲུག་མ་འདི་བཤད་ཚུལ་མང་སྟེ། ཨ་ཧཾ་ཨོཾ་ཧཱུྃ་ཧཾ་ཀཱ་དྲུག་ལ་བྱེད་པ་དང་། ཨོཾ་
ཝྃ་གི་ཤྭ་རི་མུཾ་ལ་བྱེད་པ་དང་། སྒྲ་སྒྲུབ་ཚུལ་གྱི་ཡི་གེ་རྣམས་ལ་བྱེད་པ་སོགས་བཤད་
ཚུལ་མང་ངོ་། །ཇི་ལྟར་ཡང་སྔགས་ལམ་གྱི་གནད་སྟོན་པའི་ཡི་གེ་ཨེ་ཝཾ་གཉིས་པོ་
དེས་ཐབས་དང་ཤེས་རབ་གཉིས་སུ་མེད་པའི་རྣལ་འབྱོར་བསྟན་ཅིང་། རྣལ་འབྱོར་དེ་
ཉམས་སུ་བླངས་པའི་འབྲས་བུ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་རང་སྣང་མཚན་
དཔེས་བརྒྱན་པའི་སྐུར་ཤར་བ་རྣམ་པའི་མཆོག་ཀུན་དང་ལྡན་པ་ངོ་བོ་རང་བཞིན་གྱིས་
གྲུབ་པའི་རྣམ་པ་མེད་པ་སྟེ་ཚུལ་འདི་ལ་དུས་ཀྱི་འཁོར་ལོའི་རྒྱུད་འགྲེལ་པ་དང་བཅས་པ་
ནས་བདེ་ཆེན་ལྷན་སྐྱེས་ཀྱི་ཡེ་ཤེས་ཀྱི་ཡུལ་རྣམ་མེད་ཀྱི་སྟོང་ཉིད་དང་། ཡེ་ཤེས་དེ་སྐྱེ་
བའི་རྟེན་སྟོང་གཟུགས་རྣམ་བཅས་ཀྱི་སྟོང་ཉིད་ཅེས་བསྔགས་ཤིང་། གསང་བ་ལས་

ཀྱང་ཆེས་གསང་བའི་གནས་འདི་དག་ཤེས་པར་འདོད་ན་དུས་ཀྱི་འཁོར་ལོའི་རྒྱུད་སེམས་
འགྲེལ་སྐོར་གསུམ་གྱིས་འཆད་པའི་ལམ་སྲོལ་ལ་སྦྱང་བར་བྱའོ། །འདིར་རྗེ་བཙུན་
འཇམ་པའི་དབྱངས་ལ་གསང་བ་བླ་ན་མེད་པའི་དོན་འདི་དག་གདུལ་བྱ་རྣམས་ལ་
སྟོན་པར་མཛད་པ་པོའོ་ཞེས་བསྔགས་སོ། ། 
བཞི་པ་སྔགས་ལམ་གྱི་བསྒྲུབ་བྱ་སྒྲིབ་བྲལ་བདེ་བ་ཆེན་པོའི་ཡེ་ཤེས་བསྐྱེད་པའི་
རྒྱུ་བསྟན་པ་ནི། བཅུ་དྲུག་ཕྱེད་ཕྱེད་ཐིག་ལེ་ཅན། །ཡན་ལག་མེད་པའི་རྩིས་ལས་
འདས། །ཞེས་གསུངས། དོན་ནི། སྒྲིབ་བྲལ་བདེ་བ་ཆེན་པོའི་ཡེ་ཤེས་བསྐྱེད་པའི་རྒྱུ་ནི་
རྡོ་རྗེའི་ལུས་ལ་གནད་དུ་བསྣུན་པ་ཡིན་ལ། རྡོ་རྗེའི་ལུས་ལ་གནད་དུ་བསྣུན་པ་ལས་ཡེ་
ཤེས་དེ་ཇི་ལྟར་སྐྱེ་བ་ནི། འཁོར་ལོ་དྲུག་གི་ལྟེ་བར་རླུང་བསྡུ་རིམ་ལ་སྦྱངས་པས་ལས་རླུང་
དྷཱ་ཏཱིར་བསྡུས་ནས་ལྟེ་གསང་གི་མེ་སྦར་ཏེ་སྤྱི་བོའི་ཧཾ་ཡིག་ཞུ་བ་ལས་དགའ་བཞི་དྲངས་
ཏེ་ལྷན་སྐྱེས་ཀྱི་ཡེ་ཤེས་བསྐྱེད་པ་སྟེ་བཅུ་དྲུག་གི་ཕྱེད་ནི་བརྒྱད་ཡིན་ལ། དེའི་ཕྱེད་ནི་
བཞི་སྟེ། བཞི་པ་དེའི་ངོས་འཛིན་ལ་བཤད་ཚུལ་མང་སྟེ། སྐུ་བཞི་ལ་བྱེད་པ་དང་། ཐིག་
ལེ་བཞི་ལ་བྱེད་པ་དང་། དགའ་བ་བཞི་ལ་བྱེད་པ་སོགས་བཤད་ལ། ཐིག་ལེ་བཞི་ནི།
གཉིད་འཐུག་གི་ཐིག་ལེ། རྨི་ལམ་གྱི་ཐིག་ལེ། བདེ་བའི་ཐིག་ལེ། བཞི་པའི་ཐིག་ལེ་
བཞིའོ། །དགའ་བ་བཞི་ནི། དགའ་བ། མཆོག་དགའ། ཁྱད་དགའ། ལྷན་སྐྱེས་ཀྱི་
དགའ་བ་བཞིའོ། །ཇི་ལྟར་ཡང་རྡོ་རྗེའི་ལུས་ལ་གནད་དུ་བསྣུན་པ་ལས་འོད་གསལ་
ལྷན་ཅིག་སྐྱེད་པའི་ཡེ་ཤེས་བསྐྱེད་དོ། །ཡེ་ཤེས་དེ་ལ་ནི་ཡན་ལག་མེད་པ། ཆ་མེད་པ།
རྩིས་ལས་འདས་པ་ཞེས་བྱ་སྟེ། བླ་མེད་ཀྱི་ལམ་གྱི་བསྒྲུབ་བྱ་མཐར་ཐུག་པ་སྙིགས་དུས་
ཀྱི་ཚེ་ཐུང་གཅིག་ལ་འཚང་རྒྱ་བའི་མྱུར་ལམ་སྟེ་འདིར་རྗེ་བཙུན་འཇམ་པའི་དབྱངས་ལ་
དེ་ལྟ་བུའི་མྱུར་ལམ་སྟོན་པར་མཛད་པའི་ཚུལ་ལས་བསྔགས་སོ། ། 

ལྔ་པ་སྒྲིབ་བྲལ་བདེ་བ་ཆེན་པོའི་ཏིང་ངེ་འཛིན་ནི་ཏིང་ངེ་འཛིན་ཐམས་ཅད་ཀྱི་
མཆོག་ཏུ་བསྔགས་པ་ནི། བསམ་གཏན་བཞི་པའི་རྩེ་མོ་ཅན། །བསམ་གཏན་ཡན་ལག་
ཀུན་ཤེས་ཤིང་། །ཏིང་འཛིན་རིག་དང་རྒྱུད་རིག་པ། །ཏིང་འཛིན་ལུས་ཅན་ལུས་ཀྱི་
མཆོག །ཅེས་གསུངས། དོན་ནི། སྒྲིབ་བྲལ་ལྷན་ཅིག་སྐྱེས་པའི་ཡེ་ཤེས་དེ་ནི་འཇིག་
རྟེན་པའི་བསམ་གཏན་བཞི་ལ་སོགས་པ་ཐུན་མོང་གི་ཏིང་འཛིན་རྣམས་དང་ཐུན་མོང་མིན་
པའི་ཏིང་ངེ་འཛིན་རྣམས་ཀྱི་རྩེ་མོ་སྟེ་ཐམས་ཅད་ཀྱི་མཆོག་ཐམས་ཅད་ལས་ཁྱད་པར་དུ་
འཕགས་པ་ཡིན་ལ། དེ་ལྟ་བུའི་སྒྲིབ་བྲལ་བདེ་ཆེན་ནམ་ཡང་འགྱུར་བ་མེད་པའི་ཏིང་
ངེ་འཛིན་ནི་རྗེ་བཙུན་འཇམ་པའི་དབྱངས་ཀྱི་ཐུགས་ལ་འཆད་དོ་ཞེས་བསྔགས་སོ།
བསམ་གཏན་བཞི་ལ་ཐུན་མོང་བ་དང་སྦས་དོན་གཉིས་གསུངས་ཏེ་ཐུན་མོང་
བའི་བསམ་གཏན་བཞི་ནི། བསམ་གཏན་དང་པོ། གཉིས་པ། གསུམ་པ། བཞི་པ་སྟེ་
ཡོངས་གྲགས་ལྟར་རོ། །སྦས་དོན་གྱི་བསམ་གཏན་བཞི་ནི། དགའ་བའི་བསམ་གཏན།
མཆོག་དགའི་བསམ་གཏན། ཁྱད་པར་གྱི་དགའ་བའི་བསམ་གཏན། ལྷན་ཅིག་སྐྱེས་
དགའི་བསམ་གཏན་བཞི་ལ་བྱེད་པར་རྒྱུད་འགྲེལ་འགའ་ཞིག་ལས་གསུངས་སོ། །
བསམ་གཏན་ཡན་ལག་ཀུན་ཤེས་ཤིང༌། །ཞེས་པ་ནི་རྗེ་བཙུན་འཇམ་པའི་
དབྱངས་ཀྱིས་ཐུན་མོང་བ་དང་ཐུན་མོང་མིན་པའི་བསམ་གཏན་གྱི་ཡན་ལག་ཀུན་
མཁྱེན་ནོ་ཞེས་བསྔགས་སོ། །དེ་ལ་ཐུན་མོང་བའི་བསམ་གཏན་བཞི་ལ་ཡན་ལག་བཅོ་
བརྒྱད་བཤད་དོ། །
འདི་ལྟར་བསམ་གཏན་དང་པོ་ལ་ཡན་ལག་ལྔ་སྟེ། རྟོག་པ་དང་། དཔྱོད་པ་དང་།
དགའ་བ་དང་། བདེ་བ་དང་། སེམས་རྩེ་གཅིག་པ་ཉིད་དོ། །བསམ་གཏན་གཉིས་པ་ལ་
ཡན་ལག་བཞི་སྟེ། དགའ་བ་དང༌། བདེ་བ་དང་། ནང་རབ་ཏུ་དང་བ་དང་། སེམས་

རྩེ་གཅིག་པ་ཉིད་དོ། །
བསམ་གཏན་གསུམ་པ་ལ་ཡན་ལག་ལྔ་སྟེ། བཏང་སྙོམས་དང་། དྲན་པ་དང་།
ཤེས་བཞིན་དང་། བདེ་བ་དང་། སེམས་རྩེ་གཅིག་པ་ཉིད་དོ། །བསམ་གཏན་བཞི་པ་
ལ་ཡན་ལག་བཞི་སྟེ། བཏང་སྙོམས་ཡོངས་སུ་དག་པ་དང་། དྲན་པ་ཡོངས་སུ་དག་པ་
དང་། བདེ་བ་ཡང་མ་ཡིན་སྡུག་བསྔལ་ཡང་མ་ཡིན་པའི་ཚོར་བ་ཡོངས་སུ་དག་པ་དང་།
སེམས་རྩེ་གཅིག་པ་ཉིད་དེ་ཁྱོན་ཡན་ལག་བཅོ་བརྒྱད་དོ། །ཐུན་མོང་མིན་པའི་བསམ་
གཏན་ལ་ཆོས་རྒྱུན་གྱི་ཏིང་ངེ་འཛིན་ཞེས་བྱ་བ་དང༌། ཞི་ལྷག་ཟུང་དུ་འབྲེལ་བའི་ཏིང་ངེ་
འཛིན་དང་། རྣམ་པར་མི་རྟོག་པའི་ཏིང་ངེ་འཛིན་ལ་སོགས་པ་ལམ་ལྔ་སོ་སོའི་སྐབས་ཀྱི་
ཏིང་ངེ་འཛིན་རྣམས་དང༌། དཔའ་བ་འགྲོ་བའི་ཏིང་ངེ་འཛིན་དང་། རིན་ཆེན་ཕྱག་
རྒྱའི་ཏིང་ངེ་འཛིན་དང་། སེང་གེ་རྣམ་པར་བསྒྱིངས་པའི་ཏིང་ངེ་འཛིན་དང་། ཟླ་བའི་
རྒྱལ་མཚན་དཔལ་ཞེས་བྱ་བའི་ཏིང་ངེ་འཛིན་དང་། ནམ་མཁའ་མཛོད་ཅེས་བྱ་བའི་
ཏིང་ངེ་འཛིན་དང་། ཆོས་ཐམས་ཅད་མཉམ་པ་ཉིད་ཅེས་བྱ་བའི་ཏིང་ངེ་འཛིན་ལ་སོགས་
པ་ཐེག་པ་ཆེན་པོའི་མདོ་སྡེ་ནས་འབྱུང་བའི་ཏིང་ངེ་འཛིན་མཐའ་ཡས་པ་རྣམས་དང་།
སྔགས་ནས་བཤད་པའི་ཏིང་ངེ་འཛིན་ཐུན་མོང་མིན་པ་ཀུན་མཁྱེན་ནོ་ཞེས་བསྔགས་
སོ། །ཏིང་འཛིན་རིག་དང་རྒྱུད་རིག་པ། །ཞེས་པ་རྗེ་བཙུན་འཇམ་པའི་དབྱངས་ཀྱིས་
ཐུན་མོང་དང་ཐུན་མོང་མིན་པའི་ཏིང་ངེ་འཛིན་རྣམས་ཇི་ལྟར་འགྲུབ་པའི་ཚུལ་དང༌།
ཏིང་ངེ་འཛིན་དེ་དག་གི་ངོ་།་གང་ཡིན་པ་དང༌། ལམ་གང་དང་གང་དུ་གཏོགས་པ་
དང་། དེ་དག་འགྲུབ་པའི་བྱེད་ལམ་ལ་ཡོན་ཏན་གང་དང་གང་འབྱུང་བ་མཐའ་དག་ཇི་
བཞིན་མཁྱེན་པ་དང་། ཏིང་ངེ་འཛིན་དེ་དག་གདུལ་བྱའི་རྒྱུད་ལ་ཇི་ལྟར་སྐྱེ་བ་དང་། དེ་
དག་རྒྱུད་ལ་ལྡན་པའི་གང་ཟག་ཇི་ལྟར་ཡོད་པ་དང་། རྒྱུད་དེ་དག་ལ་ཏིང་ངེ་འཛིན་དེ་

དག་ཐབས་གང་གིས་བསྐྱེད་པ་དང༌། སྐྱེས་པའི་དགོས་པ་ཇི་ལྟར་ཡིན་པ་མཐའ་དག་
རིག་པ་སྟེ་མཁྱེན་ནོ་ཞེས་བསྔགས་སོ། ། mn
ཏིང་འཛིན་ལུས་ཅན་ལུས་ཀྱི་མཆོག །ཅེས་པ་ནི་རྗེ་བཙུན་འཇམ་པའི་དབྱངས་
ཀྱིས་ཏིང་ངེ་འཛིན་ཐམས་ཅད་ཀྱི་ནང་ནས་མཆོག་ཏུ་གྱུར་པ་སྦྱོར་བ་ཡན་ལག་དྲུག་གི་
ནང་ཚན་གྱི་ཏིང་ངེ་འཛིན་མི་འགྱུར་བའི་བདེ་བ་མཐར་ཐུག་པ་ནི་བློ་ཐམས་ཅད་ཀྱི་
མཆོག་དང་། བདེ་བ་དེ་དང་ལྷན་ཅིག་ཚོགས་པའི་སྟོང་གཟུགས་མཚན་དཔེས་བརྒྱན་
པའི་སྐུ་ནི་ལུས་ཐམས་ཅད་ཀྱི་ནང་ནས་མཆོག་ཏུ་མཁྱེན་ཅིང་ཐུགས་སྒྲིབ་བྲལ་བདེ་བ་
ཆེན་པོ་དང༌། སྐུ་མཚན་དཔེས་བརྒྱན་པའི་སྐུར་སོང་བ་ངོ་བོ་གཅིག་ཏུ་ཚོགས་པ་བརྙེས་
སོ་ཞེས་རྗེ་བཙུན་འཇམ་པའི་དབྱངས་ལ་འབྲས་བུ་མཐར་ཐུག་པའི་སྒོ་ནས་བསྔགས་
སོ། ། །
གཉིས་པ་རྗེ་བཙུན་འཇམ་པའི་དབྱངས་ལ་གཟུགས་སྐུ་གཉིས་ཀྱི་སྒོ་ནས་བསྟོད་
པ་ལ་གཉིས། ལོངས་སྐུའི་སྒོ་ནས་བསྟོད་པ་དང་། སྤྲུལ་སྐུའི་སྒོ་ནས་བསྟོད་པའོ། །
དང་པོ་ནི། ལོངས་སྤྱོད་རྫོགས་སྐུ་ཀུན་གྱི་རྒྱལ། །ཞེས་གསུངས། དོན་ནི། རྗེ་
བཙུན་འཇམ་པའི་དབྱངས་ཀྱིས་ལོངས་སྤྱོད་རྫོགས་པའི་སྐུ་བརྙེས་ཤིང་སྐུ་དེ་ནི་ཡོན་
ཏན༌བསམ་གྱིས་མི་ཁྱབ༌པ༌དང༌ ལྡན་པ་བྱང་ཆུབ་སེམས་དཔའ་ཀུན་གྱི་བླ་མ། ཐར་
པའི་གྲོང་ཁྱེར་དུ་འགྲོ་འདོད་པ་ཀུན་གྱི་དེད་དཔོན། འཕགས་ལམ་བགྲོད་པ་ཀུན་གྱི་
རྒྱལ་པོ། འགྲོ་བ་ཐམས་ཅད་ཀྱི་མགོན་སྐྱབས་དང་དཔུང་གཉེན་མཆོག་ཏུ་གྱུར་པའོ། །
འདི་ནི་དཀོན་མཆོག་རྗེས་དྲན་གྱི་མདོ་ལས། སངས་རྒྱས་དཀོན་མཆོག་ལ་སེམས་ཅན་
ཐམས་ཅད་ཀྱི་སྟོན་པ། བྱང་ཆུབ་སེམས་དཔའ་རྣམས་ཀྱི་ཡབ། འཕགས་པའི་གང་
ཟག་ཐམས་ཅད་ཀྱི་རྒྱལ་པོ། མྱ་ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་

J དེད་དཔོན་ཞེས་བསྟོད་པ་དང་མཚུངས་སོ། །ལོངས་སྤྱོད་རྫོགས་སྐུ་ནི་སྐུ་འགྱུར་བ་
མེད་ཅིང་གསུང་འགག་པ་མེད་པ། ཐུགས་བདེ་སྟོང་གི་ངང་ལ་རྩེ་གཅིག་ཏུ་ཞུགས་པ།
སར་གནས་ཀྱི་སེམས་དཔའ་རྣམས་ལ་ཆོས་ཀྱི་ལོངས་སྤྱོད་རྒྱུན་མི་འཆད་དུ་སྩོལ་
བཞིན་པ་ཞིག་སྟེ། རྨད་བྱུང་མཚན་དཔེའི་དཔལ་འབར་ལོངས་སྤྱོད་རྫོགས། །ཁ་སྦྱོར་
བདེ་སྟོང་རོ་ལ་རྟག་རོལ་ཞིང༌། །དམིགས་མེད་ཐུགས་རྗེས་ཞི་བའི་མཐའ་སྤངས་པ། །
རྒྱལ་བ་ཡན་ལག་བདུན་ལྡན་ལ་ཕྱག་འཚལ། །ཞེས་ཡན་ལག་བདུན་ལྡན་དུ་བསྔགས་
པ་ལྟར་ཏེ། འདི་ལ་བླ་མེད་སྤྱིའི་ལོངས་སྐུ་འཇོག་ཚུལ་དང་དུས་འཁོར་གྱི་ཐུན་མོང་མིན་
པའི་ལོངས་སྐུ་འཇོག་ཚུལ་ཤེས་དགོས་སོ། ། །ཨོཾ་72ཟp་རྟ
གཉིས་པ་སྤྲུལ་སྐུའི་སྒོ་ནས་བསྟོད་པ་ལ་གསུམ། མཆོག་གི་སྤྲུལ་སྐུའི་སྒོ་ནས་
བསྟོད་པ། སྤྲུལ་པ་མཐའ་ཡས་འཕྲོ་བའི་ཚུལ་ལས་བསྟོད་པ། དྲེགས་པ་ཅན་རྣམས་
འདུལ་ཕྱིར་སྤྲུལ་པ་སྟོན་པའི་ཚུལ་ལས་བསྟོད་པའོ། ། ཞ
དང་པོ་ནི། སྤྲུལ་པའི་སྐུ་སྟེ་སྐུ་ཡི་མཆོག །ཅེས་གསུངས། དོན་ནི། རྗེ་བཙུན་འཇམ་
པའི་དབྱངས་ཀྱིས་འགྲོ་བའི་དོན་དུ་སྤྲུལ་པ་མཐའ་ཡས་པ་སྟོན་པ་ལས་མཛད་པ་བཅུ་
གཉིས་ཀྱི་སྒོ་ནས་མཆོག་གི་སྤྲུལ་སྐུའི་མཛད་པ་སྟོན་པའི་སྤྲུལ་པའི་སྐུ་ནི་སྤྲུལ་པའི་
སྐུ་ཐམས་ཅད་ཀྱི་མཆོག་གོ་ཞེས་བསྔགས་སོ། །རྗེ་བཙུན་འཇམ་པའི་དབྱངས་ཀྱིས་
མཛད་པ་བཅུ་གཉིས་ཀྱི་སྒོ་ནས་མཆོག་གི་སྤྲུལ་སྐུའི་མཛད་པ་སྟོན་པ་ནི་བསམ་གྱིས་
མི་ཁྱབ་སྟེ་བསྟོད་སྤྲིན་རྒྱ་མཚོ་ལས། བསོད་ནམས་ཚོགས་རབ་རབ་འབྱམས་རྒྱུ་ལས་
འཁྲུངས་པའི་སྐུ་མཆོག་མཆོག་ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་
གཏུགས་པ་མེད་པའི་ཞིང་མཆོག་ཀུན་དུ་དུ་མའི་འགྲོ་ལ་མིག་འཁྲུལ་བཞིན། །ལ་ལར་
བལྟམ་ཞིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་

མཆོག་འདི་འདི་དང་གཞན་དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །
གཉིས་པ་སྤྲུལ་པ་མཐའ་ཡས་འགྲོ་བའི་ཚུལ་ལས་བསྟོད་པ་ནི། སངས་རྒྱས་སྤྲུལ་
པའི་རྒྱུད་འཆང་པ། །ཕྱོགས་བཅུར་སྤྲུལ་པ་སྣ་ཚོགས་འགྱེད། །ཇི་བཞིན་འགྲོ་བའི་དོན་
བྱེད་པ། ཞེས་གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་
སེམས་ཅན་རྣམས་ལ་སྒྲིབ་པ་མེད་པའི་ཡེ་ཤེས་ཀྱིས་གཟིགས་ཏེ་གང་ལ་གང་འདུལ་གྱི་
སངས་རྒྱས་ཀྱི་སྤྲུལ་པ་སེམས་ཅན་གྱི་གྲངས་དང་མཉམ་པ་སྤྲོ་བར་མཛད་པས་ན་རྗེ་
བཙུན་འཇམ་པའི་དབྱངས་ལ། སངས་རྒྱས་སྤྲུལ་པའི་རྒྱུད་འཆང་བ། །ཞེས་བསྔགས་
ཤིང༌། ཕྱོགས་བཅུར་སྤྲུལ་པ་སྣ་ཚོགས་འགྱེད་པར་མཛད་པའི་སྤྲུལ་པ་དེ་དག་གིས་སེམས་
ཅན་སོ་སོའི་ཁམས་དང་བསམ་པ་ཇི་བཞིན་དུ་འགྲོ་བའི་དོན་མཛད་དོ་ཞེས་བསྔགས་
སོ། །
ཁ གསུམ་པ་དྲེགས་པ་ཅན་རྣམས་འདུལ་ཕྱིར་སྤྲུལ་པ་སྟོན་པའི་ཚུལ་ལས་བསྟོད་པ་
ནི། །ལྷ་དང་ལྷ་དབང་ལྷ་ཡི་ལྷ། །ལྷ་ཡི་དབང་པོ་ལྷ་མིན་བདག །འཆི་མེད་དབང་པོ་
ལྷ་ཡི་ལྷ། །འཇོམས་བྱེད་འཇོམས་བྱེད་དབང་ཕྱུག་པོ། །ཞེས་གསུངས། དོན་ནི། རྗེ་
བཙུན་འཇམ་པའི་དབྱངས་ཀྱིས་སྤྱིར་མཁའ་ཁྱབ་ཀྱི་སེམས་ཅན་རྣམས་ལ་རང་རང་གི་
དབང་པོ་དང་འཚམ་པའི་སྤྲུལ་པ་སྟོན་ཅིང་། ཁྱད་པར་ལྷ་དང་ལྷ་མ་ཡིན་གྱི་གཙོ་བོ་དྲེགས་
པས་ང་རྒྱལ་ཞིང་གདུག་པ་ཅན་སེམས་ཅན་རྣམས་ཐར་པར་བགྲོད་པ་ལ་གེགས་བྱེད་
པ་རྒྱལ་བའི་བསྟན་པ་ལ་སྡང་བ་རྣམས་འདུལ་བའི་ཕྱིར་ལྷའི་གཙོ་བོ་བརྒྱ་བྱིན་ལྟ་བུ་
དང་། ལྷ་རྣམས་ལ་དབང་བསྒྱུར་བ་ལྷའི་ལུས་ཐམས་ཅད་ཟིལ་གྱིས་གནོན་པ་ལྷའི་ཡང་
ལྷ་ལྟ་བུ་དང་། ལྷ་མ་ཡིན་གྱི་བདག་པོ་ཐགས་བཟང་རིས་ལྟ་བུ་དང་། འཆི་མེད་དབང་

པོ་འདོད་ལྷ་དབང་ཕྱུག་ལྟ་བུ་དང་། ལྷའི་བླ་མ་དྲང་སྲོང་ཕུར་བུ་ལྟ་བུ་དང་། འཇོམས་
བྱེད་ཁྱབ་འཇུག་ལྟ་བུ་དང༌། འཇོམས་བྱེད་དམ་འཇིགས་བྱེད་དབང་ཕྱུག་ཆེན་པོ་ལྟ་བུའི་
སྐུར་བཞེངས་ཏེ་དྲེགས་པ་ཅན་རྣམས་འདུལ་བར་མཛད་དེ། སྔོན་བསྐལ་པ་རྫོགས་ལྡན་
གྱི་དུས་སུ་དབང་ཕྱུག་ཆེན་པོ་དང་ལྷོ་ཕྱོགས་ཀྱི་གཤིན་རྗེས་སེམས་ཅན་རྣམས་ལ་འཚེ་
ཞིང་། ལྷག་པར་སངས་རྒྱས་ཀྱི་ཆོས་དོན་དུ་གཉེར་བ་རྣམས་ལ་གནོད་པ་སྣ་ཚོགས་ཀྱིས་
གཟིར་བར་བྱས་པ་ན་རྗེ་བཙུན་འཇམ་པའི་དབྱངས་ཁྲོ་བོའི་དབང་པོ་རྡོ་རྗེ་འཇིགས་བྱེད་
ཀྱི་སྐུར་བཞེངས་ཏེ་གདུག་པ་ཅན་དེ་དག་འདུལ་བར་མཛད་པ་ལྟ་བུའོ། །འདི་དག་ལ་
དཀྱིལ་འཁོར་གྱི་འཁོར་ལོ་སྤྲོ་ཚུལ་ལ་སྦྱར་ཏེ་བཤད་པའང་ཡོད་དོ། ། 
གཅུན གསུམ་པ་འགྲོ་བའི་དོན་མཛད་ཚུལ་གྱི་སྒོ་ནས་བསྟོད་པ་ལ་ལྔ། འགྲོ་ལ་ཆོས་
སྟོན་པའི་འཕྲིན་ལས་ཀྱི་སྒོ་ནས་བསྟོད་པ། ཐབས་མཁས་ཀྱི་སྤྲུལ་པས་ལམ་སྒྲུབ་པའི་
བར་ཆད་སེལ་བའི་སྒོ་ནས་བསྟོད་པ། བསྙེན་བཀུར་བའི་ཞིང་བླ་ན་མེད་པར་བསྔགས་
པའི་སྒོ་ནས་བསྟོད་པ། སྤྲུལ་པ་མཐའ་མེད་པར་བསྔགས་པའི་སྒོ་ནས་བསྟོད་པ། འགྲོ་
བའི་དོན་མཛད་པ་ལ་མཚུངས་པ་མེད་པར་བསྔགས་པའི་སྒོ་ནས་བསྟོད་པའོ། །
དང་པོ་ནི། སྲིད་པའི་དགོན་པ་ལས་བརྒལ་བ། །སྟོན་པ་གཅིག་པུ་འགྲོ་བའི་
བླ། །འཇིག་རྟེན་ཕྱོགས་བཅུར་རབ་གྲགས་པ། །ཆོས་ཀྱི་སྦྱིན་བདག་ཆེ་བ་པོ། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ནི་རང་ཉིད་སྲིད་པའི་དགོན་པ་ལས་
བརྒལ་ཞིང་། འགྲོ་བ་རྣམས་ལ་སྲིད་པའི་དགོན་པ་ཉམ་ང་བ་ལས་བརྒལ་བའི་ལམ་
སྟོན་པ་གཅིག་པུ་ཟླ་མེད་པ་འགྲོ་བའི་བླ་མ་ཐུགས་རྗེ་ཅན་ནོ་ཞེས་བསྔགས་སོ། །
འཇིག་རྟེན་ཕྱོགས་བཅུར་རབ་གྲགས་པ། །ཞེས་པ་རྗེ་བཙུན་འཇམ་པའི་དབྱངས་འགྲོ་
ལ་ཐར་ལམ་སྟོན་པའི་བླ་མར་བསྔགས་པ་དེ་ཡང་རྗེས་སུ་སློབ་པ་ཉུང་ཟད་ཀྱིས་བསྔགས་

པ་ཙམ་མིན་གྱི་ཕྱོགས་བཅུའི་འཇིག་རྟེན་གྱི་ཞིང་རྣམས་སུ་རྗེ་བཙུན་འཇམ་པའི་
དབྱངས་ནི་འགྲོ་བའི་བླ་མ་མཚུངས་པ་མེད་པ་རྒྱལ་བ་ཀུན་གྱི་ཡབ་གཅིག་པུར་རབ་ཏུ་
གྲགས་སོ་ཞེས་བསྔགས་སོ།
ཆོས་ཀྱི་སྦྱིན་བདག་ཆེ་བ་པོ། །ཞེས་པ་ནི། རྗེ་བཙུན་འཇམ་པའི་དབྱངས་ཕྱོགས་
བཅུའི་ཞིང་དུ་ཟླ་མེད་པར་གྲགས་པ་དེ་ཡང་གཙོ་བོར་ཆོས་སྟོན་པའི་འཕྲིན་ལས་ཀྱི་སྒོ་
ནས་གྲགས་པ་ཡིན་ཏེ། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་འགྲོ་བ་
རྣམས་ལ་རང་རང་གི་སྐལ་བ་དང་འཚམ་པའི་སྤྲུལ་པ་བསྟན་ནས་ཆོས་བསྟན་ཏེ་མཐོ་
རིས་དང་ཐར་པ་དང་ཐམས་ཅད་མཁྱེན་པའི་ལམ་དུ་འཁྲིད་པར་མཛད་པས་ན་རྗེ་བཙུན་
འཇམ་པའི་དབྱངས་ཀྱི་ཆོས་ཀྱི་སྦྱིན་བདག་ཆེན་པོའོ་ཞེས་བསྔགས་སོ། །  ཿ་སེམས་
གཉིས་པ་ཐབས་མཁས་ཀྱི་སྤྲུལ་པས་ལམ་སྒྲུབ་པའི་བར་ཆད་སེལ་བའི་སྒོ་
ནས་བསྟོད་པ་ནི། བྱམས་པའི་གོ་ཆ་ཆས་པ་སྟེ། །སྙིང་རྗེ་ཡི་ནི་ཡ་ལད་བགོས། །ཤེས་
རབ་རལ་གྲི་མདའ་གཞུ་ཐོགས། །ཉོན་མོངས་མི་ཤེས་གཡུལ་ངོ་སེལ། །དཔའ་བོ་
བདུད་དགྲ་བདུད་འདུལ་བ། །བདུད་བཞིའི་འཇིགས་པ་སེལ་བར་བྱེད། །བདུད་ཀྱི་
དཔུང་རྣམས་ཕམ་བྱེད་པ། །ཞེས་གསུངས། དོན་ནི། རྗེ་བཙུན་འཇམ་པའི་དབྱངས་
ཀྱིས་གདུལ་བྱ་ལས་ཉོན་གྱི་འཆིང་བས་བཅིངས་ཤིང་བདུད་ཀྱི་ཞགས་པས་བཟུང་བ་
རྣམས་གྲོལ་བར་བྱ་བའི་ཕྱིར་ཐབས་མཁས་ཀྱི་སྤྲུལ་པ་བྱམས་པའི་གོ་ཆ་གྱོན་ཞིང་སྙིང་
རྗེའི་ཡ་ལད་བགོས། ཤེས་རབ་ཀྱི་རལ་གྲི་དང༌། ཤེར་ཕྱིན་གྱི་གླེགས་བམ་དང་མདའ་
གཞུ་ཐོགས་ནས་དཀྱིལ་འཁོར་གྱི་འཁོར་ལོའི་གཙོ་བོར་བཞུགས་ཏེ་སྐལ་པ་དང་ལྡན་པ་
རྣམས་དཀྱིལ་འཁོར་དུ་བཅུག་དབང་བསྐུར་གདམས་ངག་བསྟན་ནས་འདོད་ཆགས་ལ་
སོགས་པའི་ཉོན་མོངས་པ་དང་མི་ཤེས་རྨོངས་པའི་གཡུལ་ངོ་སེལ་ཞིང་ཅི་འདོད་པའི་

དངོས་གྲུབ་སྩོལ་བར་མཛད་པས་ན་རྗེ་བཙུན་འཇམ་པའི་དབྱངས་ནི་ཕ་རོལ་གྱི་གཡུལ་
ལས་རྒྱལ་བའི་དཔའ་བོ་དང་། བདུད་ཀྱི་དགྲ་དང་། བདུད་འདུལ་བ་དང་། བདུད་
བཞིའི་འཇིགས་པ་སེལ་བར་བྱེད་པ་དང༌། བདུད་ཀྱི་དཔུང་རྣམས་ཕམ་པར་བྱེད་པའོ་
ཞེས་རྒྱ་ཆེར་བསྔགས་སོ། ། 
རལ་གྲི་དང་མདའ་གཞུ་ཐོགས་པའི་སྐུར་བསྟན་པ་ནི་འཇམ་དཔལ་རྡོ་རྗེའི་ཞལ་
གསུམ་ཕྱག་དྲུག་པ། ཕྱག་གཡས་ན་རལ་གྲི་དང་མདའ། ཕྱག་གཡོན་ཨུཏ྄་ལ་དང་
གཞུ་འཛིན་པར་མཛད་པ་ལྟ་བུའོ། །བདུད་དགྲ་ཞེས་པ་དང་། བདུད་འདུལ་བ་ཞེས་
པ་སོགས་ནི་སྤྱིར་སངས་རྒྱས་ཀྱི་མཚན་གྱི་རྣམ་གྲངས་སུ་གསུངས་ལ། འདིར་ནི་རྗེ་
བཙུན་འཇམ་པའི་དབྱངས་ལ་དོན་དང་མཐུན་པའི་མཚན་དུ་བྱས་ཏེ་བསྔགས་སོ། །
དེ་ལ་བདུད་ཅེས་པ་ནི་སེམས་ཉོན་མོངས་པའི་ཕྱོགས་སུ་ཁྲིད་པར་བྱེད་པ་ལ་བརྗོད་
དེ། རྒྱ་ཆེ་རོལ་པར། འདོད་པའི་ཉོན་མོངས་ལ་བདུད་ཀྱི་དེད་དཔོན་དུ་གསུངས་ཤིང་།
སངས་རྒྱས་རྣམ་པར་སྣང་མཛད་ཀྱིས་རྗེ་བཙུན་མ་སྒྲོལ་མ་ལ་བསྟོད་པར། བདུད་ཀྱི་
དཔའ་བོ་རྣམ་པར་འཇོམས་མ། །ཞེས་བསྟོད་པའི་བདུད་ཀྱི་དཔའ་བོ་ཞེས་པ་འདོད་པའི་
ཉོན་མོངས་ལ་བཤད་དོ། །བདུད་བཞི་ནི་ཉོན་མོངས་པའི་བདུད། ཕུང་པོའི་བདུད། འཆི་
བདག་གི་བདུད། ལྷའི་བུའི་བདུད་བཞིའོ། །བདུད་ཀྱི་དཔུང་ནི་ཉོན་མོངས་པ་དུག་
གསུམ་པོ་ལས་གྱེས་པའི་ཉོན་མོངས་བརྒྱད་ཁྲི་བཞི་སྟོང་ཡོད་པ་རྣམས་དང་། དེ་དག་
བརྒྱད་པ་མ ི་ནས།།
གསུམ་པ་རྗེ་བཙུན་འཇམ་པའི་དབྱངས་བསྙེན་བཀུར་བའི་ཞིང་བླ་ན་མེད་པར་
བསྔགས་པའི་སྒོ་ནས་བསྟོད་པ་ནི། རྫོགས་པའི་སངས་རྒྱས་འཇིག་རྟེན་འདྲེན། །
མཆོད་འོས་བསྟོད་འོས་ཕྱག་གི་གནས། །རྟག་ཏུ་རི་མོར་བྱ་བའི་འོས། །བཀུར་འོས་
རྒྱས་པའི་རྐྱེན་བྱེད་པ་རྣམས་སོ། །

ཡོངས་འཛིན་ཡེ་ཤེས་རྒྱལ་མཚན་གྱིས་མཛད། ཀློག་〔ཚོག་ཆམར་
བརྗེད་པར་བྱ་བའི་མཆོག །ཕྱག་བྱར་འོས་པ་བླ་མའི་རབ། །ཅེས་གསུངས། དོན་ནི།
རྗེ་བཙུན་འཇམ་པའི་དབྱངས་ནི་འགྲོ་བ་ལྷ་དང་བཅས་པའི་མགོན་སྐྱབས་དང་དཔུང་
གཉེན་རྫོགས་པའི་སངས་རྒྱས་སོ་ཞེས་བསྔགས་ཤིང༌། དེ་བཞིན་དུ་འཇིག་རྟེན་གྱི་འདྲེན་
པའོ། །མཆོད་འོས་སོ། །བསྟོད་འོས་སོ། །ཕྱག་གི་གནས་སོ། །རྟག་ཏུ་རི་མོར་བྱ་བའི་
འོས་སོ། །བཀུར་འོས་སོ། །བརྗེད་པར་བྱ་བའི་ཡུལ་མཆོག་གོ །ཕྱག་བྱ་བར་འོས་
པའོ། །བླ་མའི་རབ་དམ་པའོ་ཞེས་རྒྱ་ཆེར་བསྔགས་སོ། ། 
འདི་དག་ལ་སྔོན་གི་མཁས་པ་འགའ་ཞིག་གིས་མཚན་ཡང་དག་པར་བརྗོད་
པའི་རྒྱུད་འདིར་མདོ་སྔགས་གཉིས་ཀའི་ལམ་གྱི་ལུས་ཡོངས་སུ་རྫོགས་པ་རྒྱ་ཆེར་བསྟན་
པ་དེ་དག་གོ་བ་དང་། དེ་དག་ལ་ངེས་པ་རྙེད་པ་དང་། ལམ་དེ་དག་རྒྱུད་ལ་སྐྱེ་བ་བླ་མ་
ལ་རག་ལས་སོ་ཞེས་གོ་བའི་ཕྱིར་དུ་མཆོད་འོས་བསྟོད་འོས་ཞེས་སོགས་གསུངས་ཞེས་
བཤད་དོ། །འདི་དག་ནི་དཀོན་མཆོག་རྗེས་དྲན་ལས། ཐལ་མོ་སྦྱར་བའི་འོས་སུ་གྱུར་པ།
ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང་། ཡོན་ཡོངས་སུ་སྦྱོང་བ།
སྦྱིན་པའི་གནས་སུ་གྱུར་པ། ཀུན་ཏུའང་སྦྱིན་པའི་གནས་སུ་གྱུར་པ་ཆེན་པོའོ། །ཞེས་
བསྔགས་པ་ལྟར་ཡིན་ཞིང༌། རྗེ་བཙུན་འཇམ་པའི་དབྱངས་ནི་རྒྱལ་བ་རྣམས་ཀྱིས་ཀྱང་
བསྙེན་བཀུར་བའི་ཞིང་དུ་འཛིན་ན་གདུལ་བྱ་རྣམས་ཀྱིས་ལྟ་ཅི་སྨོས། རྗེ་བཙུན་འཇམ་
པའི་དབྱངས་རྒྱལ་བ་རྣམས་ཀྱིས་བསྙེན་བཀུར་བའི་ཞིང་དུ་འཛིན་པ་ནི། སྟོན་པ་ཐུབ་
པའི་དབང་པོ་ལ་སྤྲུལ་པའི་ཁྱིམ་བདག་གཅིག་གིས་ལྷུང་བཟེད་ཟས་ཀྱིས་བཀང་སྟེ་
ཕུལ་བ་ན། འཇམ་དཔལ་གྱིས། བཅོམ་ལྡན་འདས་ལ་ཟས་ཀྱི་ཕུད་མ་བསྩལ་བར་གསོལ་
ན་བྱས་པ་མི་གཟོ་བར་འགྱུར་རོ་ཞུས་པས། འཁོར་གཞན་རྣམས་འཇམ་དཔལ་འདིས་
བཅོམ་ལྡན་འདས་ལ་གང་དུ་ཕན་བཏགས་བསམས་པ་ན། སྟོན་པའི་ལྷུང་བཟེད་འོག་

ཏུ་སོང་སྟེ་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་བདུན་ཅུ་རྩ་གཉིས་འདས་པའི་
འཇིག་རྟེན་དུ་སོང་བ་ན་མཆོག་ཟུང་སོགས་ལ་ལྷུང་བཟེད་ཚོལ་བར་བཀའ་སྩལ་པས།
འཇིག་རྟེན་གྱི་ཁམས་སྟོང་ཕྲག་བཅུ་གཉིས་ཚུན་དུ་བཙལ་ཀྱང་མ་རྙེད་པ་དང་། འཇམ་
དཔལ་རང་ལ་བཀའ་གནང་བས་འཇམ་དཔལ་གྱི་སྟན་དེ་ལ་འདུག་བཞིན་དུ་ལག་པ་
བརྐྱངས་ནས་ལྷུང་བཟེད་བླངས་ནས་ཕུལ་ལོ། །འཇམ་དཔལ་གྱིས་སྟོན་པ་ལ་ཕན་
བཏགས་ཚུལ་དངོས་ནི། སྔོན་དེ་བཞིན་གཤེགས་པ་མི་ཐུབ་རྒྱལ་མཚན་འཇིག་རྟེན་དུ་
བྱོན་པའི་ཚེ་རྗེ་བཙུན་འཇམ་དཔལ་དགེ་སློང་ཡེ་ཤེས་རྒྱལ་པོར་གྱུར་བས་ལྷུང་བཟེད་ཟས་
ཀྱིས་བཀང་སྟེ་བསྣམས་པ་ལ་བདག་ཅག་གི་སྟོན་པ་ཁྱེའུ་དྲི་མེད་དཔུང་པར་གྱུར་པས་
སློངས་པས་ཟས་བྱིན་ནས། དེ་བཞིན་གཤེགས་པ་མི་ཐུབ་རྒྱལ་མཚན་གྱི་དྲུང་དུ་ཁྲིད་
ནས་སྐྱབས་འགྲོ་དང་བྱང་ཆུབ་ཀྱི་སེམས་བསྐྱེད་དུ་བཅུག་སྟེ་ཕན་བཏགས་པ་བྱང་ཆུབ་
སེམས་དཔའི་སྡེ་སྣོད་ལས་གསུངས་སོ། ། 
བཞི་པ་སྤྲུལ་པ་མཐའ་མེད་པར་བསྔགས་པའི་སྒོ་ནས་བསྟོད་པ་ནི། འཇིག་རྟེན་
གསུམ་པོ་གོམ་གཅིག་བགྲོད། །མཁའ་ལྟར་མཐའ་མེད་རྣམ་པར་གནོན། །ཞེས་
གསུངས། དོན་ནི། རྗེ་བཙུན་འཇམ་པའི་དབྱངས་ཀྱིས་མཁའ་ཁྱབ་ཀྱི་ཞིང་ཀུན་སྤྲུལ་
པས་འགེངས་པར་མཛད་པ་དེ་ཡང་འབད་རྩོལ་དང་རྣམ་རྟོག་ལ་བལྟོས་པ་མིན་ཞིང་རེ་
རེ་ནས་སྤྲོ་དགོས་པའང་མིན་པར་ས་འོག་ས་སྟེང་ས་བླའི་འཇིག་རྟེན་གསུམ་པོ་གོམ་པ་
གཅིག་གིས་བགྲོད་པའང་ལག་ངར་བསྐུམས་པ་ལས་བརྐྱངས་པ་བཞིན་དུ་སྐད་ཅིག་
གིས་སྤྲུལ་པ་འགྱེད་པ་དང༌། མཁའ་ལ་ཉི་མ་གཅིག་ཤར་བས་སའི་སྟེང་ཐམས་ཅད་
འོད་ཟེར་གྱིས་ཁྱབ་པ་བཞིན་དུ་ཞིང་ཐམས་ཅད་སྤྲུལ་པས་ཁྱབ་པར་མཛད་པ་དང༌།
ནམ་མཁའ་ལ་མཐའ་མེད་པ་ལྟར་རྗེ་བཙུན་འཇམ་པའི་དབྱངས་ཀྱི་སྤྲུལ་པ་ལའང་

མཐའ་མེད་པར་ནམ་མཁའ་གར་ཁྱབ་སྤྲུལ་པའི་བཀོད་པས་རྣམ་པ་གནོན་པ་སྟེ་ཁྱབ་
པར་མཛད་དོ་ཞེས་བསྔགས་སོ། ། ཟབཀས་ཨོཾ་འདྲ་འ་ན་ཁ་བཟོ་སྐུ་དངརྒྱ་
ལྔ་པ་འགྲོ་བའི་དོན་མཛད་པ་ལ་མཚུངས་པ་མེད་པར་བསྔགས་པའི་སྒོ་ནས་བསྟོད་
པ་ནི། གསུམ་རིག་གཙང་མ་དག་པ་སྟེ། །མངོན་ཤེས་དྲུག་ལྡན་རྗེས་དྲན་དྲུག །བྱང་
ཆུབ་སེམས་དཔའ་སེམས་དཔའ་ཆེ། །རྫུ་འཕྲུལ་ཆེན་པོ་འཇིག་རྟེན་འདས། །ཤེས་རབ་
ཕ་རོལ་ཕྱིན་པའི་མཐའ། །ཤེས་རབ་ཀྱིས་ནི་དེ་ཉིད་ཐོབ། །བདག་རིག་གཞན་རིག་
ཐམས་ཅད་པ། །ཀུན་ལ་ཕན་པའི་གང་ཟག་མཆོག །དཔེར་བྱ་ཀུན་ལས་འདས་པ་
སྟེ། །ཤེས་དང་ཤེས་བྱའི་བདག་པོ་མཆོག །ཅེས་གསུངས། དོན་ནི། འདིར་རྗེ་བཙུན་
འཇམ་པའི་དབྱངས་ས་ལམ་འབྲས་བུ་དང་བཅས་པ་མཐར་ཕྱིན་ཏེ་གོ་འཕང་མཆོག་
བརྙེས་ནས་འགྲོ་བའི་དོན་མཛད་པ་ལ་མཚུངས་པ་མེད་ཅེས་བསྟོད་པ་སྟེ། དེ་ལ།
གསུམ་རིག་གཙང་མ་དག་པ་སྟེ། །ཞེས་པ་ལ་བཤད་ཚུལ་མང་སྟེ། དུས་གསུམ་རིག་པ་
ལ་བཤད་པ་དང་། སྐུ་གསུང་ཐུགས་གསུམ་རིག་པ་ལ་བཤད་པ་དང༌། མངོན་ཤེས་
གསུམ་ལ་བཤད་པ་དང༌། སྡེ་སྣོད་གསུམ་རིག་པ་ལ་བཤད་པ་སོགས་མང་ཡང་འདིར་
ཕྱི་མ་ལྟར་བཤད་དེ། རྗེ་བཙུན་འཇམ་པའི་དབྱངས་གདུལ་བྱ་ལ་ལམ་སྟོན་པ་ལ་མཚུངས་
པ་མེད་པའི་སྒོ་ནས་བསྔགས་ཏེ། ཐོག་མར་ལམ་ཐུན་མོང་བ་ངེས་འབྱུང་གི་བསམ་པས
ཀུན་ནས་བླངས་ཏེ་འདུལ་བ་ནས་གསུངས་པའི་བསླབ་ཁྲིམས་རྣམ་དག་བསྲུང་བ་མཐར་
ཕྱིན་ཞིང་གདུལ་བྱ་གཞན་དག་ཀྱང་ཚུལ་དེར་བཀྲི་བ་ལ་ཟླ་མེད་པར་བསྔགས་ཏེ་འདུལ་
བ་ནས་བཤད་པའི་ལམ་སྟོན་པའི་བཤེས་གཉེན་མཚན་ཉིད་དང་ལྡན་པ་གནས་བརྟན་
འདུལ་བ་འཛིན་པར་འོས་པ་ལ་མཚན་ཉིད་མང་དུ་གསུངས་པ་ཐམས་ཅད་ཀྱི་གནད་
འགག་བསྡུ་ན་མང་ཐོས་ཚུལ་ལྡན་གཉིས་སུ་འདུ་བར་གསུངས་ལ། དེ་ལ་མང་ཐོས་ནི་

སྡེ་སྣོད་གསུམ་གྱི་ཚིག་འཛིན་ཅིང་དོན་ལ་མཁས་པའོ། །ཚུལ་ལྡན་ནི་བཅས་རང་གི་
ཉེས་པས་མ་གོས་པའི་ཚུལ་ཁྲིམས་གཙང་མ་རྣམ་པར་དག་པ་དང་ལྡན་པའོ། །དེས་ན་
རྗེ་བཙུན་འཇམ་པའི་དབྱངས་གདུལ་བྱ་ཐར་ལམ་ལ་འཁྲིད་པ་ལ་ངེས་པར་དགོས་པའི་
ཆོས་སྡེ་སྣོད་གསུམ་རིག་ཅིང་ཚུལ་ཁྲིམས་གཙང་མ་རྣམ་པར་དག་པ་མཐར་ཕྱིན་ཞིང་
གདུལ་བྱ་གཞན་དག་ཀྱང་ཚུལ་དེར་ཁྲིད་པར་མཛད་དོ་ཞེས་བསྔགས་སོ།
མངོན་ཤེས་དྲུག་ལྡན་རྗེས་དྲན་དྲུག །ཅེས་པ་ལ་མངོན་ཤེས་དྲུག་ནི། ལྷའི་མིག་
གི་མངོན་ཤེས། ལྷའི་རྣ་བའི་མངོན་ཤེས། གཞན་སེམས་ཤེས་པའི་མངོན་ཤེས། སྔོན་
གནས་རྗེས་སུ་དྲན་པའི་མངོན་ཤེས། རྫུ་འཕྲུལ་གྱི་ཡུལ་ཤེས་པའི་མངོན་ཤེས། ཟག་པ་
ཟད་པའི་མངོན་ཤེས་དྲུག་གོ །རྗེས་དྲན་དྲུག་ནི། སངས་རྒྱས་རྗེས་སུ་དྲན་པ། ཆོས་རྗེས་
སུ་དྲན་པ། དགེ་འདུན་རྗེས་སུ་དྲན་པ། ཚུལ་ཁྲིམས་རྗེས་སུ་དྲན་པ། གཏོང་བ་རྗེས་སུ་
དྲན་པ། ལྷ་རྗེས་སུ་དྲན་པ་དྲུག་གོ །རྗེས་དྲན་འདི་ལ་འགྲོ་བ་དྲུག་རྗེས་སུ་དྲན་པ་ལ་
བྱེད་པ་ཞིག་དང་། དཀོན་མཆོག་གསུམ་རྗེས་སུ་དྲན་པའི་སྟེང་དུ་དམ་ཚིག་རྗེས་སུ་
དྲན་པ་དང༌། ཐུགས་རྗེ་རྗེས་སུ་དྲན་པ་དང༌། མཛད་པ་རྗེས་སུ་དྲན་པ་གསུམ་བསྣན་
ནས་རྗེས་དྲན་དྲུག་ཏུ་བྱེད་པ་སོགས་བཤད་ཚུལ་མང་ངོ་། །མངོན་རྟོགས་རྒྱན་ལས་རྗེས་
དྲན་བཅུ་གསུམ་གསུངས་ཏེ་སྔར་བཤད་པའི་རྗེས་དྲན་དང་པོ་དྲུག་དང༌། ཕར་ཕྱིན་དྲུག་
རྗེས་སུ་དྲན་པ་དང༌། དངོས་པོ་མེད་པའི་ངོ་བོ་ཉིད་རྗེས་སུ་དྲན་པ་སྟེ་བཅུ་གསུམ་
གསུངས་སོ། །
ཇི་ལྟར་ཡང་རྗེ་བཙུན་འཇམ་པའི་དབྱངས་གདུལ་བྱ་ཐར་པ་དང་ཐམས་ཅད་
མཁྱེན་པའི་ལམ་དུ་འཁྲིད་པ་ལ་མཚུངས་པ་མེད་པའི་ཚུལ་སྟོན་པ་སྟེ། མཁའ་ཁྱབ་ཀྱི་
གདུལ་བྱ་རྣམས་མངོན་པར་ཤེས་པས་གཟིགས་ནས་སོ་སོའི་ཁམས་དང་མཐུན་པར་

དོན་མཛད་པ་སྟེ། ཆོས་བསྟན་ནས་འདུལ་བར་ནུས་པ་རྣམས་ལ་ཆོས་སྟོན། རྫུ་འཕྲུལ་
གྱིས་འདུལ་བར་འོས་པ་རྣམས་ལ་རྫུ་འཕུལ་སྟོན། མཐར་གདུལ་བྱ་ཐམས་ཅད་རྗེས་
དྲན་དྲུག་གམ་བཅུ་གསུམ་གྱི་སྒོ་ནས་ཐེག་པ་ཆེན་པོའི་ལམ་ཡོངས་རྫོགས་ལ་ཁྲིད་དེ་
སངས་རྒྱས་ཀྱི་ས་ལ་འགོད་པར་མཛད་དོ་ཞེས་བསྔགས་སོ། །བྱང་ཆུབ་སེམས་དཔའ་
སེམས་དཔའ་ཆེ། །ཞེས་པ་ཐོབ་བྱ་མཐར་ཐུག་བླ་ན་མེད་པའི་བྱང་ཆུབ་དང་། དེ་སྒྲུབ་པ་
ལ་བྱང་ཆུབ་ཀྱི་སེམས་བསྐྱེད་དགོས་པ་དང་། བྱང་ཆུབ་ཀྱི་སེམས་མཚན་ཉིད་ཚང་བ་ལ་
རང་དོན་བྱང་ཆུབ་དང་། གཞན་དོན་གཟུགས་སྐུ་གཉིས་ཀ་ལ་ཐོབ་འདོད་བསྐྱེད་ནས་དེ་
གཉིས་ཀ་སྒྲུབ་པའི་ལམ་ཆ་ཚང་ལ་བསླབ་དགོས་སོ་ཞེས་པ་སྟེ། སེམས་དཔའ་དང་པོ་
རང་དོན་བྱང་ཆུབ་ལ་དམིགས་པ་དང༌། སེམས་དཔའ་གཉིས་པ་གཞན་དོན་གཟུགས་
སྐུ་ལ་དམིགས་པའོ། །xལྷོ་pཎཀྶཾཕན་ཞ་རྟ་ལྷོས་ཀྱི་ཁྲི
འདིར་རྗེ་བཙུན་འཇམ་པའི་དབྱངས་ཀྱི་ཐེག་པ་ཆེན་པོའི་ལམ་གྱི་གཞི་རྟེན་དང་།
སྲོག་ཤིང་དང་། ལམ་གྱི་ལུས་རྫོགས་པའི་གནད་བྱང་ཆུབ་ཀྱི་སེམས་རིན་པོ་ཆེ་བསྒོམས་
པ་མཐར་ཕྱིན་ནས་སེམས་དེས་བསྐུལ་ནས་མཁའ་ཁྱབ་ཀྱི་སེམས་ཅན་རྣམས་ཀྱི་དོན་
མཛད་པ་ལ་མཚུངས་པ་མེད་དོ་ཞེས་བསྔགས་སོ། ། 
རྫུ་འཕྲུལ་ཆེན་པོ་འཇིག་རྟེན་འདས། །ཞེས་པ་ཐེག་པ་ཆེན་པོའི་ལམ་ལ་སློབ་པའི་
ཚེ་ཐོག་མར་དད་པའི་མོས་སྤྱོད་ཀྱི་ས་ལ་བསླབས་ནས་དེ་མཐར་ཕྱིན་པ་འཇིག་རྟེན་ལས་
འདས་པའི་ལམ་ཐེག་པ་ཆེན་པོའི་མཐོང་ལམ་ཐོབ་པ་ན་རྫུ་འཕྲུལ་ཆེན་པོས་སེམས་
ཅན་གྱི་དོན་མཐའ་ཡས་པ་མཛད་ནུས་སོ་ཞེས་པ་སྟེ། ཐེག་ཆེན་མཐོང་ལམ་ཐོབ་ནས་རྫུ་
འཕྲུལ་ཇི་ལྟར་སྟོན་ནུས་པ་སོགས་ས་བཅུའི་ཡོན་ཏན་སྔར་བརྗོད་ཟིན་པ་ལྟར་རོ། །འདིར་
རྗེ་བཙུན་འཇམ་པའི་དབྱངས་ཀྱིས་འཇིག་རྟེན་ལས་འདས་པའི་ལམ་ས་བཅུ་མཐར་

ཕྱིན་ཏེ་རྫུ་འཕྲུལ་ཆེན་པོས་འགྲོ་བའི་དོན་མཛད་པ་ལ་མཚུངས་པ་མེད་དོ་ཞེས་བསྔགས་
ེཤེས་རབ་ཕ་རོལ་ཕྱིན་པའི་མཐའ། །ཤེས་རབ་ཀྱི་ནི་དེ་ཉིད་ཐོབ། །ཅེས་པ་ནི་ས་
བཅུ་མཐར་ཕྱིན་ནས་འབྲས་བུ་བྱང་ཆུབ་ཐོབ་ཚུལ་ཏེ། ས་བཅུ་རིམ་གྱིས་བགྲོད་ནས་
རྒྱལ་སྲས་ཀྱི་སྤྱོད་པ་རྫོགས་སྨིན་སྦྱང་གསུམ་མཐར་ཕྱིན་ཏེ་ཤེས་རབ་ཀྱི་ཕ་རོལ་ཏུ་ཕྱིན་
པའི་མཐའ་རྡོ་རྗེ་ལྟ་བུའི་ཏིང་ངེ་འཛིན་ཐོབ་པ་ན། བྱང་ཆུབ་ཀྱི་སེམས་རིན་པོ་ཆེའི་
སྟོབས་དང་། གནས་ལུགས་རྟོགས་པའི་ཤེས་རབ་ཀྱི་སྟོབས་གཉིས་ཀ་མཐར་ཕྱིན་ནས་
འབྲས་བུ་མཐར་ཐུག་པའི་དེ་ཉིད་བླ་ན་མེད་པའི་བྱང་ཆུབ་ཐོབ་བོ་ཞེས་རྗེ་བཙུན་འཇམ་
པའི་དབྱངས་ཀྱིས་བླ་ན་མེད་པའི་བྱང་ཆུབ་ཐོབ་པའི་ཚུལ་ལས་བརྩམས་ཏེ་བསྔགས་
སོ།
བདག་རིག་གཞན་རིག་ཐམས་ཅད་པ། །ཀུན་ལ་ཕན་པའི་གང་ཟག་མཆོག །ཅེས་
པ་བླ་ན་མེད་པའི་བྱང་ཆུབ་ཐོབ་ནས་གཞན་དོན་མཛད་ཚུལ་ཏེ། བླ་ན་མེད་པའི་བྱང་
ཆུབ་ཐོབ་ནས་རང་གི་དོན་དང་གཞན་གྱི་དོན་ཐམས་ཅད་རིག་པ་སྟེ་མཁྱེན་ཅིང་། དོན་
དེ་ཐམས་ཅད་སྒྲུབ་པ་ལ་ཐོགས་པ་མེད་པའི་མཐུ་ཐོབ་པས་འགྲོ་བ་ཀུན་ལ་ཕན་པ་བླ་ན་
མེད་པ་མཛད་ནུས་ཤིང་། དེ་ལྟར་སངས་རྒྱས་ནས་འགྲོ་བ་ཀུན་ལ་ཕན་པ་མཛད་པའི་གང་
ཟག་ཐམས་ཅད་ཀྱི་ནང་ནས་རྗེ་བཙུན་འཇམ་པའི་དབྱངས་ཐུགས་རྗེ་དང་འཕྲིན་ལས་
མཚུངས་པ་མེད་པས་མཆོག་གོ་ཞེས་བསྔགས་སོ། །ཚིག་རྐང་འདི་གཉིས་མཁས་པ་འགའ་
ཞིག་གིས་ཐེག་པ་གསུམ་ལ་སྦྱར་ཏེ། བདག་རིག་ཅེས་པ་རང་དོན་དུ་ཐར་པ་སྒྲུབ་པའི་
ཉན་ཐོས་དང༌། གཞན་རིག་ཅེས་པ་སངས་རྒྱས་མ་བྱོན་པའི་འཇིག་རྟེན་གྱི་ཁམས་
རྣམས་སུ་སྒྲ་མེད་ལུས་ཀྱི་རྣམ་འགྱུར་གྱིས་གཞན་ལ་ཆོས་སྟོན་པའི་རང་རྒྱལ་དང་།

ཀུན་ལ་ཕན་པ་བྱང་ཆུབ་སེམས་དཔའ་སྟེ། རིགས་ཅན་གསུམ་པོ་སངས་རྒྱས་ཀྱི་སར་
འཁྲིད་པ་ལ་མཚུངས་པ་མེད་པ་ནི་རྗེ་བཙུན་འཇམ་པའི་དབྱངས་སོ་ཞེས་སྦྱར་རོ། །
དཔེར་བྱ་ཀུན་ལས་འདས་པ་སྟེ། །ཞེས་པ་གོང་གི་ཡོན་ཏན་དེ་དག་ཐམས་ཅད་
ལ་སྦྱར་ཏེ། རྗེ་བཙུན་འཇམ་པའི་དབྱངས་སྔར་བཤད་པའི་མཛད་པ་དེ་དང་དེ་དག་མཛད་
པ་ལ་མཚུངས་པ་མེད་པ་ཟླ་མེད་པ་དཔེ་མེད་པའོ་ཞེས་བསྔགས་སོ། ། ཀུན་ལྟར་
ཤེས་དང་ཤེས་བྱའི་བདག་པོ་མཆོག །ཅེས་པ་ཐེག་པ་ཆེན་པོ་ཐུན་མོང་བའི་
ལམ་མཐར་ཕྱིན་ནས་དབང་པོ་མཆོག་ཏུ་རྣོ་བ་དག་སྔགས་བླ་མེད་ཀྱི་ལམ་ལ་ཁྲིད་དེ་
བླ་མེད་ཀྱི་ལམ་གྱི་བསྒྲུབ་བྱ་མཐར་ཐུག་མི་འགྱུར་བའི་བདེ་བ་སྒྲིབ་བྲལ་ལྷན་ཅིག་
སྐྱེས་པའི་ཡེ་ཤེས་ཐུགས་དང་ཤེས་བྱ་རྣམ་བཅས་སྟོང་གཟུགས་མཚན་དཔེས་བརྒྱན་པའི་
སྐུ་གཉིས་ངོ་བོ་གཅིག་པའི་འབྲས་བུ་མཐར་ཐུག་པ་སྐུ་གསུམ་ཡེ་ཤེས་ལྔ་ལྡན་གྱི་གོ་
འཕང་ངོ་། །དེ་ལྟ་བུའི་ལམ་སྟོན་པ་ལ་དབང་འབྱོར་པའི་བདག་པོ་ནི་རྗེ་བཙུན་འཇམ་
པའི་དབྱངས་སོ། །དེས་ན་རྗེ་བཙུན་འཇམ་པའི་དབྱངས་ནི་གདུལ་བྱ་རྣམས་ཀྱི་མགོན་
སྐྱབས་དང་དཔུང་གཉེན་མཆོག་གོ་ཞེས་བསྔགས་སོ། ། 
བཞི་པ་རྒྱུད་འདིར་བསྟོད་པ་ཇི་སྙེད་ཅིག་གསུངས་པ་ཐམས་ཅད་རྗེ་བཙུན་འཇམ་
པའི་དབྱངས་ལ་བསྟོད་པ་ཡིན་ནོ་ཞེས་གོ་བའི་ཕྱིར་འཇམ་དཔལ་གྱི་མཚན་དངོས་སུ་
བརྗོད་པའི་སྒོ་ནས་བསྟོད་པ་ནི། གཙོ་བོ་ཆོས་ཀྱི་སྦྱིན་བདག་སྟེ། །ཕྱག་རྒྱ་བཞི་པོའི་
དོན་སྟོན་པ། །འགྲོ་བའི་བསྙེན་བཀུར་གནས་ཀྱི་མཆོག །ངེས་འབྱུང་གསུམ་པོ་བགྲོད་
རྣམས་ཀྱི། །དོན་གྱི་དམ་པ་རྣམ་དག་དཔལ། །འཇིག་རྟེན་གསུམ་ན་སྐལ་བཟང་ཆེ། །
དཔལ་ལྡན་འབྱོར་པ་ཀུན་བྱེད་པ། །འཇམ་དཔལ་དཔལ་དང་ལྡན་པའི་མཆོག །ཅེས་
གསུངས། དོན་ནི། མཚན་ཡང་དག་པར་བརྗོད་པའི་རྒྱུད་འདིར་སངས་རྒྱས་དང་བྱང་

ཆུབ་སེམས་དཔའི་ཡོན་ཏན་ཇི་སྙེད་ཅིག་བརྗོད་པ་དེ་ཐམས་ཅད་རྗེ་བཙུན་འཇམ་པའི་
དབྱངས་ལ་བསྟོད་པའི་སྒོ་ནས་ལས་དང་པོ་པའི་ས་ནས་སངས་རྒྱས་ཀྱི་སའི་བར་གྱི་ལམ་
གྱི་གནད་ཐམས་ཅད་དང་། སངས་རྒྱས་ནས་གདུལ་བྱའི་དོན་མཛད་ཚུལ་སངས་རྒྱས་ཀྱི་
འཕྲིན་ལས་ཀྱི་གནད་ཐམས་ཅད་ཚང་བར་བསྟན་ལ། དེ་ཡང་རྗེ་བཙུན་འཇམ་པའི་
དབྱངས་ལ་བསྟོད་པའི་སྒོ་ནས་སྟོན་པའི་རྒྱུ་མཚན་ཡང་རྗེ་བཙུན་འཇམ་པའི་དབྱངས་
ནི་སྔར་འདས་པའི་རྒྱལ་བ་རྣམས་བསྐྱེད་པའི་ཡབ་ཡིན་པ་དང༌། ད་ལྟར་ཕྱོགས་བཅུའི་
འཇིག་རྟེན་གྱི་ཁམས་ན་བཞུགས་པའི་བྱང་ཆུབ་སེམས་དཔའ་ཐམས་ཅད་རྗེ་བཙུན་འཇམ་
པའི་དབྱངས་ཀྱིས་མཐུ་ལས་ལམ་བགྲོད་པ་ཤ་སྟག་ཡིན་པ་དང༌། མ་འོངས་པ་ན་
འབྱོན་པར་འགྱུར་བའི་བྱང་ཆུབ་སེམས་དཔའ་ཐམས་ཅད་ཀྱང་རྗེ་བཙུན་འཇམ་པའི་
དབྱངས་ཀྱིས་མཐུ་ལ་བལྟོས་དགོས་པས་ན་རྗེ་བཙུན་འཇམ་པའི་དབྱངས་ནི་འགྲོ་བའི་བླ་
མ་མཚུངས་པ་མེད་པ་ལྷག་པའི་ལྷ་གཅིག་པུའོ་ཞེས་སྟོན་པ་སྟེ།
དེ་ལ། གཙོ་བོ་ཆོས་ཀྱི་སྦྱིན་བདག་སྟེ། ཞེས་པ་རྗེ་བཙུན་འཇམ་པའི་དབྱངས་
འགྲོ་བ་ཀུན་གྱི་བླ་མ་གཙོ་བོ་ཡིན་པ་བརྗོད་ཟིན་པ་ལྟར་ཡིན་ལ་མཁའ་ཁྱབ་ཀྱི་སེམས་
ཅན་རྣམས་ལ་རང་རང་གི་སྐལ་པ་དང་འཚམ་པའི་སྤྲུལ་པས་ཆོས་བསྟན་ཏེ་དངོས་གྲུབ་
སྩོལ་བར་མཛད་པས་ན་ཆོས་ཀྱི་སྦྱིན་བདག་ཆེན་པོའོ་ཞེས་བསྔགས་སོ། །
ཕྱག་རྒྱ་བཞི་པོའི་དོན་སྟོན་པ། །ཞེས་པ་ཆོས་ཇི་ལྟར་སྟོན་ན་ཕྱག་རྒྱ་བཞི་པོའི་
དོན་སྟོན་པ་སྟེ། འདི་ལ་ཐུན་མོང་དང་ཐུན་མོང་མིན་པ་གཉིས་ལས་ཐུན་མོང་བའི་ཕྱག་རྒྱ་
བཞི་ནི་ལྟ་བ་བཀར་བཏགས་ཀྱི་ཕྱག་རྒྱ་བཞི་སྟེ། འདུས་བྱས་ཐམས་ཅད་མི་རྟག་པ། །
ཟག་བཅས་ཐམས་ཅད་སྡུག་བསྔལ་པ། །ཆོས་ཐམས་ཅད་སྟོང་ཞིང་བདག་མེད་པ། མྱ་
ངན་ལས་འདས་པ་འབའ་ཞིག་ཞི་བར་ལྟ་བ་བཞིའོ། །བཞི་པོ་འདི་ནི་རྒྱལ་བའི་གསུང་

རབ་ཐམས་ཅད་ཀྱི་གནད་ཀྱི་དོན་བསྟན་པ་འདི་ལ་ཞུགས་པ་རྣམས་ཀྱི་ཉམས་ལེན་བྱེད་
ཚུལ་འདི་ལས་འདའ་ས་མེད་པས་ན་བཀའ་བཏགས་ཀྱི་ཕྱག་རྒྱ་ཞེས་བྱའོ། །ཐུན་མོང་
མིན་པའི་ཕྱག་རྒྱ་བཞི་ནི། སྐུ་ཕྱག་རྒྱ་ཆེན་པོ། གསུང་ཆོས་ཀྱི་ཕྱག་རྒྱ། ཐུགས་ལས་ཀྱི་
ཕྱག་རྒྱ། འཕྲིན་ལས་དམ་ཚིག་གི་ཕྱག་རྒྱ་བཞིའོ། །འདི་སྔགས་ལམ་གྱི་གནད་བསྡུས་
པ་སྟེ། སྔགས་སྤྱི་དང་ཁྱད་པར་བླ་མེད་ཀྱི་ལམ་ལ་སློབ་པར་འདོད་པ་རྣམས་ཀྱི་ལམ་གྱི་
གནད་ཉམས་སུ་ལེན་ཚུལ་འདི་ལས་འདའ་ས་མེད་པས་ན་ཕྱག་རྒྱ་ཞེས་བྱའོ། །འདི་དག་
གི་ངོས་འཛིན་དང་ཉམས་སུ་ལེན་ཚུལ་ཞིབ་ཏུ་བཀྲལ་ན་ཡི་གེ་ཤིན་ཏུ་མང་བ་དགོས་པས་
མ་སྤྲོས་སོ། །འདིར་ནི་རྗེ་བཙུན་འཇམ་པའི་དབྱངས་ཀྱི་གདུལ་བྱ་རྣམས་ལ་ཐུན་མོང་
དང་ཐུན་མོང་མིན་པའི་ལམ་གྱི་གནད་མཐར་ཐུག་པ་རྣམས་སྟོན་པར་མཛད་དོ་ཞེས་
བསྔགས་སོ། །
འགྲོ་བའི་བསྙེན་བཀུར་གནས་ཀྱི་མཆོག །ཅེས་པ་སྔར་བཤད་པ་ལྟར་ཆོས་སྤྱི་དང་
ཁྱད་པར་མདོ་སྔགས་ཀྱི་ལམ་གྱི་གནད་མ་ནོར་བར་སྟོན་པས་ན་འགྲོ་བ་རྣམས་ཀྱི་བསྙེན་
བཀུར་བའི་གནས་ཀྱི་མཆོག་གོ་ཞེས་བསྔགས་སོ། ། ་ོ་ཙི།་མ་ཁུ་ཁུ་ར་ཁ་ཁོང
འདིའི་རྒྱུ་མཚན་ཡང་ཕྱོགས་བཅུའི་སངས་རྒྱས་ཐམས་ཅད་མཆོད་པ་བས་རང་ལ་
ལམ་མ་ནོར་བར་སྟོན་པའི་བླ་མའི་བ་སྤུའི་བུ་ག་གཅིག་མཆོད་པ་བསོད་ནམས་ཆེ་བ་
དཔལ་གསང་བ་འདུས་པའི་རྒྱུད་ལས་རྒྱ་ཆེར་བསྔགས་པ་ལྟར་རོ། ། 
ངེས་འབྱུང་གསུམ་པོ་བགྲོད་རྣམས་ཀྱི། །དོན་གྱི་དམ་པ་རྣམ་དག་དཔལ། །ཞེས་
པ་ནི་སྔར་བཤད་པ་ལྟར་རྗེ་བཙུན་འཇམ་པའི་དབྱངས་ནི་ཐེག་པ་གསུམ་གྱི་ངེས་འབྱུང་
གི་སྒོ་ནས་ལམ་བགྲོད་འདོད་པ་རྣམས་ཀྱི་ལམ་གྱི་འདྲེན་པ་དོན་གྱི་དམ་པ་མཚུངས་པ་
མེད་པ། རྣམ་པ་ཀུན་ནས་སྐྱོན་དང་བྲལ་བའི་རྣམ་པར་དག་པ་དཔལ་དང་ལྡན་པའོ་ཞེས་

བསྔགས་སོ། །
འཇིག་རྟེན་གསུམ་ན་སྐལ་བཟང་ཆེ། །ཞེས་པ་རྗེ་བཙུན་འཇམ་པའི་དབྱངས་ནི་
ས་འོག་ས་སྟེང་ས་བླ་གསུམ་ན་མཚུངས་པ་མེད་པ་གང་གི་མཚན་ཙམ་འཛིན་པ་དང་སྐུའི་
སྣང་བརྙན་རི་མོར་བྲིས་པ་ཙམ་གྱིས་ཀྱང་གང་དུ་གནས་པའི་གནས་དེ་ལྷ་དང་བཅས་
པའི་འགྲོ་བའི་བསོད་ནམས་ཀྱི་ཞིང་སྐལ་བཟང་ཆེན་པོར་བྱེད་པ་ཅན་ཡིན་ནོ་ཞེས་
དཔལ་ལྡན་འབྱོར་པ་ཀུན་བྱེད་པ། །འཇམ་དཔལ་དཔལ་དང་ལྡན་པའི་མཆོག །
ཅེས་པ་མཚན་ཡང་དག་པར་བརྗོད་པའི་རྒྱུད་འདིར་ཇི་སྙེད་ཅིག་གསུངས་པའི་ཡོན་
ཏན་ཐམས་ཅད་ཀྱི་དཔལ་དང་ལྡན་པ་ལྷ་དང་བཅས་པའི་འགྲོ་བ་ཡོངས་ལ་གནས་
སྐབས་དང་མཐར་ཐུག་གི་འབྱོར་པ་དངོས་གྲུབ་ཀུན་སྟེར་བར་བྱེད་པ་ཕྱག་དང་མཆོད་
པའི་འོས་སུ་གྱུར་པ་རྣམ་པ་ཀུན་ཏུ་གསོལ་བ་གདབ་པའི་གནས་སུ་གྱུར་པ་བསྔགས་བྱ་
ཀུན་གྱིས་བསྔགས་པར་བྱ་བ། བསྟོད་ཚིག་ཀུན་གྱིས་བསྟོད་པའི་འོས་སུ་གྱུར་པ་ཁྱད་པར་
དུ་འཕགས་པའི་དཔལ་ཐམས་ཅད་དང་ལྡན་པའི་མཆོག་ནི་རྒྱལ་ཀུན་ཡབ་གཅིག་རྗེ་
བཙུན་འཇམ་དཔལ་དབྱངས་སོ་ཞེས་བསྔགས་སོ། །འཕགས་པ་འཇམ་དཔལ་གྱི་
མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་འཇམ་པའི་དབྱངས་ཀྱི་བྱིན་
རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་ལས། ལེའུ་བཅུ་
པ་བྱ་གྲུབ་ཡེ་ཤེས་ཀྱི་ལེའུའི་བཤད་པའོ།། །། 

ལེའུ་བཅུ་གཅིག་པའི་རྣམ་བཤད། 
རྩ་བའི་གསུམ་པ་བསྟོད་པ་རྒྱས་པར་བཤད་པ་རྣམས་ཀྱི་དོན་བསྡུས་ཏེ་བསྟོད་པ་
ལ་ལྔ། རྗེ་བཙུན་འཇམ་པའི་དབྱངས་ལ་མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་པ།
ཆོས་དབྱིངས་ཡེ་ཤེས་ཀྱི་སྒོ་ནས་བསྟོད་པ། སོར་རྟོག་ཡེ་ཤེས་ཀྱི་སྒོ་ནས་བསྟོད་པ།
མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ། བྱ་གྲུབ་ཡེ་ཤེས་ཀྱི་སྒོ་ནས་བསྟོད་པའོ། །
དང་པོ་ནི། མཆོག་སྦྱིན་རྡོ་རྗེ་མཆོག་ཁྱོད་འདུད། །ཡང་དག་མཐར་གྱུར་ཁྱོད་
ལ་འདུད། །སྟོང་ཉིད་ལས་བྱུང་ཁྱོད་ལ་འདུད། །སངས་རྒྱས་བྱང་ཆུབ་ཁྱོད་ལ་འདུད། །
ཅེས་གསུངས། དོན་ནི། མཆོག་སྦྱིན་རྡོ་རྗེ་མཆོག་ཁྱོད་འདུད། །ཅེས་པ་རྗེ་བཙུན་འཇམ་
པའི་དབྱངས་ལ་བསྟོད་པ་རྒྱས་པར་བཤད་པ་རྣམས་ཀྱི་དོན་བསྡུས་ཏེ་ཡེ་ཤེས་ལྔའི་སྒོ་
ནས་བསྟོད་པ་ལས། མེ་ལོང་ལྟ་བུའི་ཡེ་ཤེས་ཀྱི་སྒོ་ནས་བསྟོད་ཅིང་གསོལ་བ་གདབ་
པ་ནི། གདུལ་བྱ་རྣམས་ལ་མཆོག་དང་ཐུན་མོང་གི་དངོས་གྲུབ་མ་ལུས་སྟེར་བར་མཛད་
པས་ན་རྒྱལ་བ་སྲས་བཅས་ཀུན་གྱིས་མཆོག་སྦྱིན་རྡོ་རྗེ་ཞེས་མགྲིན་གཅིག་ཏུ་བསྔགས་པ་
རྡོ་རྗེའི་རིགས་ཀྱི་མཆོག་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །མཆོག་
དང་ཐུན་མོང་གི་དངོས་གྲུབ་མྱུར་དུ་སྩལ་དུ་གསོལ་ཞེས་གསོལ་བ་གདབ་བོ། ། 
ཡང་དག་མཐར་གྱུར་ཁྱོད་ལ་འདུད། ཅེས་པ་བྱང་ཆུབ་མཆོག་ཏུ་ཐུགས་བསྐྱེད་
ནས་ཚོགས་གཉིས་རྫོགས་པར་མཛད་དེ་རྡོ་རྗེ་ལྟ་བུའི་ཏིང་ངེ་འཛིན་གྱིས་གཉིས་སྣང་
འཁྲུལ་པ་བཅོམ་ནས་ཡང་དག་པའི་མཐའ་ཆོས་རྣམས་ཀྱི་གནས་ལུགས་མཐར་ཐུག་
མངོན་སུམ་དུ་མཁྱེན་པ་རྣམ་པ་ཐམས་ཅད་མཁྱེན་པའི་ཡེ་ཤེས་ཐུགས་ལ་མངའ་བ་

མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །གནས་ལུགས་སྟོང་པ་ཉིད་
མངོན་སུམ་དུ་རྟོགས་ནུས་པར་བྱིན་གྱིས་བརླབ་ཏུ་གསོལ། ཞེས་གསོལ་བ་གདབ་
བོ། །སྟོང་ཉིད་ལས་བྱུང་ཁྱོད་ལ་འདུད། །ཅེས་པ་སྟོང་ཉིད་སྙིང་རྗེའི་སྙིང་པོ་ཅན་བསྒོམ་
པ་མཐར་ཕྱིན་ཏེ་དོན་དམ་པའི་འོད་གསལ་ལས་བྱུང་བའི་མཚན་དཔེའི་སྐུ་མངའ་
བ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །མྱུར་དུ་མཚན་དཔེས་
བརྒྱན་པའི་སྐུ་ཐོབ་པར་བྱིན་གྱིས་བརླབས་ཏུ་གསོལ་ཞེས་གསོལ་བ་གདབ་བོ། །སངས་
རྒྱས་བྱང་ཆུབ་ཁྱོད་ལ་འདུད། ཅེས་པ་ཐབས་བྱང་ཆུབ་ཀྱི་སེམས་རིན་པོ་ཆེ་དང་ཤེས་
རབ་སྟོང་ཉིད་རྟོགས་པའི་ལྟ་བ་གཉིས་ཟུང་དུ་འབྲེལ་པའི་ལམ་མཐར་ཕྱིན་ཏེ་བླ་ན་
མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་བྱང་ཆུབ་ཆེན་པོ་བརྙེས་པ་
མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །མྱུར་དུ་སངས་རྒྱས་ཀྱི་གོ་
འཕང་ཐོབ་པར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །ཚིགས་བཅད་
འདིས་ནི་སངས་རྒྱས་ཀྱི་གོ་འཕང་སྒྲུབ་པའི་ལམ་གྱི་ལུས་ཚང་བར་བསྟན་ཏེ་ཐོག་མར་
ཡོན་ཏན་ཐམས་ཅད་ཀྱི་གཞི་དངོས་གྲུབ་ཐམས་ཅད་ཀྱི་རྩ་བ་ལམ་མ་ནོར་བར་སྟོན་པའི་
བཤེས་གཉེན་ཞིག་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན། དེ་ཡང་བཤེས་
གཉེན་དེ་ལ་ཐ་མལ་པའི་འདུ་ཤེས་བཀག་སྟེ་ལྷག་པའི་ལྷ་རྗེ་བཙུན་འཇམ་པའི་དབྱངས་
ཀྱི་ངོ་བོར་བལྟས་ནས་བླ་མ་དང་མགོན་པོ་འཇམ་དབྱངས་དབྱེར་མ་མཆིས་པ་ལ་གསོལ་
བ་རྩེ་གཅིག་ཏུ་འདེབས་པ་དང་བཀའ་བཞིན་དུ་བསྒྲུབ་དགོས་པ་ནི་ཚིག་རྐང་དང་པོས་
བསྟན། དེ་ནས་ལམ་ཐབས་ཤེས་ཟུང་འབྲེལ་ལ་ཡུན་རིང་དུ་བསླབས་ནས་གོམས་པ་
ཉམས་འོག་ཏུ་ཆུད་པ་ན་སྔགས་ལམ་རིམ་གཉིས་ལ་ཆིག་སྒྲིལ་བྱེད་པའི་ཚེ་བྱང་ཆུབ་ཀྱི་
སེམས་རིན་པོ་ཆེ་ཤུགས་དྲག་པོས་ཀུན་ནས་བླངས་ཏེ་སྤྲོས་པའི་མཐའ་ཐམས་ཅད་དང་

བྲལ་བ་ཡང་དག་པའི་མཐའ་བསྒོམས་པ་དེའི་ངང་ལས་གཟུགས་ཀྱི་སྐུར་ལངས་ཏེ་ཟབ་
གསལ་གཉིས་མེད་ཀྱི་ལྷའི་རྣལ་འབྱོར་ཆིག་བསྒྲིལ་དུ་སྒོམ་དགོས་པ་ནི་ཚིག་རྐང་གཉིས་
པ་དང་གསུམ་པས་བསྟན། དེ་ལྟར་བསྒོམ་པ་ལས་འབྲས་བུ་བླ་ན་མེད་པའི་བྱང་
ཆུབ་ཐོབ་པ་ཚིག་རྐང་བཞི་པས་བསྟན་ཏེ་རྒྱུད་འདི་འདོན་པའི་ཚེ་བླ་མ་དང་མགོན་པོ་
འཇམ་པའི་དབྱངས་དབྱེར་མ་མཆིས་པ་ལ་གསོལ་བ་ཤུགས་དྲག་ཏུ་འདེབས་ཤིང་འདི་
ལྟ་བུའི་ལམ་གྱི་ལུས་ཡོངས་སུ་རྫོགས་པ་ལ་འཁྲུལ་མེད་ཀྱི་ངེས་པ་རྙེད་པ་དང་མྱུར་དུ་
རྒྱུད་ལ་སྐྱེ་བའི་སྨོན་ལམ་གདབ་བོ། །
གཉིས་པ་རྗེ་བཙུན་འཇམ་པའི་དབྱངས་ལ་ཆོས་དབྱིངས་ཡེ་ཤེས་ཀྱི་སྒོ་ནས་
བསྟོད་པ་ནི། སངས་རྒྱས་ཆགས་པ་ཁྱོད་ལ་འདུད། །སངས་རྒྱས་འདོད་ལ་ཕྱག་འཚལ་
འདུད། །སངས་རྒྱས་དགྱེས་པ་ཁྱོད་ལ་འདུད། །སངས་རྒྱས་རོལ་ལ་ཕྱག་འཚལ་
འདུད། །ཅེས་གསུངས། དོན་ནི། སངས་རྒྱས་ཆགས་པ་ཁྱོད་ལ་འདུད། །ཅེས་པ་མངོན་
པར་རྫོགས་པར་སངས་རྒྱས་ནས་ཆོས་རྣམས་ཀྱི་གནས་ལུགས་སྟོང་པ་ཉིད་ལ་ཆགས་པ་སྟེ་
སླར་ལྡང་བ་མེད་པར་མཉམ་པར་བཞག་པ་ཆོས་ཀྱི་སྐུ་བརྙེས་པ་མགོན་པོ་འཇམ་པའི་
དབྱངས་ཁྱོད་ལ་འདུད་དོ། །མྱུར་དུ་ཆོས་སྐུ་ཐོབ་པར་བྱིན་གྱིས་བརླབ་ཏུ་གསོལ་ཞེས་
གསོལ་བ་གདབ་བོ།
སངས་རྒྱས་འདོད་ལ་ཕྱག་འཚལ་འདུད། ཅེས་པ་མངོན་པར་རྫོགས་པར་སངས་
རྒྱས་ནས་ཆོས་ཀྱི་སྐུ་ལས་གཡོ་བ་མེད་བཞིན་དུ་མཁའ་ཁྱབ་ཀྱི་སེམས་ཅན་རྣམས་མྱུར་
དུ་སྒྲོལ་བར་འདོད་པ་སྟེ་བཞེད་པའི་མགོན་པོ་ཐུགས་རྗེ་ཅན་རྗེ་བཙུན་འཇམ་པའི་
དབྱངས་ལ་གུས་པ་ཆེན་པོས་ཕྱག་འཚལ་ཞིང་འདུད་དོ། །བདག་ཀྱང་མགོན་པོ་ཁྱོད་
ལྟ་བུར་འགྱུར་བར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། ། 

སངས་རྒྱས་དགྱེས་པ་ཁྱོད་ལ་འདུད། །ཅེས་པ་མངོན་པར་རྫོགས་པར་སངས་
རྒྱས་ནས་ཆོས་སྐུ་བདེ་བ་ཆེན་པོའི་ངང་དུ་ཐུགས་དགྱེས་པར་བཞུགས་བཞིན་དུ་མ་བུ་
གཅིག་པ་ལ་བརྩེ་བ་ལྟར་མཁའ་ཁྱབ་ཀྱི་སེམས་ཅན་རྣམས་ལ་ཐུགས་དགྱེས་པས་
སེམས་ཅན་ཐམས་ཅད་ཀྱི་དོན་མཛད་པ་ལ་ནམ་ཡང་གཡེལ་བ་མེད་པ་མགོན་པོ་
འཇམ་པའི་དབྱངས་ཁྱོད་ལ་གུས་པས་འདུད་དོ། །མྱུར་དུ་ཤེས་རྒྱུད་བྱིན་གྱིས་བརླབ་ཏུ་
གསོལ་ཞེས་གསོལ་བ་གདབ་བོ། །
༆ སངས་རྒྱས་རོལ་ལ་ཕྱག་འཚལ་འདུད། །ཅེས་པ་མངོན་པར་རྫོགས་པར་སངས་
རྒྱས་ནས་ཐུགས་བདེ་སྟོང་གི་ངང་དུ་རྟག་ཏུ་རོལ་ཞིང་ཐུགས་རྗེས་འགྲོ་བའི་དོན་མཛད་པ་
ལ་ནམ་ཡང་གཡེལ་བ་མེད་པ་མགོན་པོ་འཇམ་པའི་དབྱངས་ལ་ཕྱག་འཚལ་ཞིང་འདུད་
དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། ། ལཎརྒྱ
སྦ གསུམ་པ་རྗེ་བཙུན་འཇམ་པའི་དབྱངས་ལ་སོར་རྟོག་ཡེ་ཤེས་ཀྱི་སྒོ་ནས་བསྟོད་པ་
ནི། སངས་རྒྱས་འཛུམ་པ་ཁྱོད་ལ་འདུད། །སངས་རྒྱས་བཞད་ལ་ཕྱག་འཚལ་འདུད། །
སངས་རྒྱས་གསུང་ཉིད་ཁྱོད་ལ་འདུད། །སངས་རྒྱས་ཐུགས་ལ་ཕྱག་འཚལ་འདུད། །ཅེས་
གསུངས། ་ཎལོ་ཎ་སྐ་ཨཆུ། inmanmm"""
དོན་ནི། སངས་རྒྱས་འཛུམ་པ་ཁྱོད་ལ་འདུད། །ཅེས་པ་མངོན་པར་རྫོགས་པར་
སངས་རྒྱས་ནས་སེམས་ཅན་གྱི་དོན་ལ་སྐད་ཅིག་ཀྱང་གཡེལ་བ་མེད་པར་ཕྱོགས་བཅུར་
གཟིགས་ནས་སུ་ཞིག་འཁོར་བ་དང་ངན་སོང་ལས་དྲང་བར་བྱ། སུ་ཞིག་སངས་རྒྱས་ཀྱི་
སར་འཁྲིད་པར་བྱ། སུ་ཞིག་ལ་ཆོས་བསྟན་པར་བྱ་སྙམ་དུ་གཟིགས་ནས་ཆོས་སྟོན་པའི་
སྣོད་རུང་གི་གདུལ་བྱ་གཟིགས་པ་ན་ཐུགས་དགྱེས་ཏེ་ཆོས་སྟོན་པའི་སྔ་ལྟས་ཞལ་འཛུམ་
པ་མཛད་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །ཆོས་ཀྱི་བདུད་རྩི་

སྩལ་དུ་གསོལ་ཞེས་གསོལ་བ་གདབ་བོ། ། 
སངས་རྒྱས་བཞད་ལ་ཕྱག་འཚལ་འདུད། །ཅེས་པ་མངོན་པར་རྫོགས་པར་སངས་
རྒྱས་ནས་ཕྱོགས་བཅུར་གདུལ་བྱ་རྣམས་ལ་གཟིགས་ཏེ་སུ་ཞིག་ཞི་བས་འདུལ་བར་བྱ།
སུ་ཞིག་དྲག་པོས་འདུལ་བར་བྱ་སྙམ་དུ་དགོངས་པ་ན། དྲག་པོས་འདུལ་བར་བྱ་བའི་
གདུལ་བྱ་གཟིགས་པའི་ཚེ་ཁྲོ་བོའི་སྐུར་བཞེངས་ཏེ་བཞད་པ་བརྒྱད་ཀྱི་གད་བརྒྱངས་
སྒྲོགས་ཅིང་དྲག་པོའི་འཕྲིན་ལས་ཀྱིས་འདུལ་བར་མཛད་པ་མགོན་པོ་འཇམ་པའི་དབྱངས་
ལ་ཕྱག་འཚལ་ཞིང་འདུད་དོ། །ལམ་སྒྲུབ་པའི་བར་ཆད་ཐམས་ཅད་མྱུར་དུ་བསལ་དུ་
གསོལ་ཞེས་གསོལ་བ་གདབ་བོ། ། 
སངས་རྒྱས་གསུང་ཉིད་ཁྱོད་ལ་འདུད། །ཅེས་པ་མངོན་པར་རྫོགས་པར་སངས་
རྒྱས་ནས་སངས་རྒྱས་ཀྱི་མཛད་པའི་གཙོ་བོ་གསུང་ཚངས་པའི་དབྱངས་ཀྱིས་གདུལ་བྱ་
རྣམས་ལ་ཆོས་སྟོན་པར་མཛད་པར་མགོན་པོ་འཇམ་པའི་དབྱངས་ཁྱོད་ལ་གུས་པས་
འདུད་དོ། །མྱུར་དུ་གསུང་དབྱངས་ཐོས་པ་དང་ཐོས་ནས་གྲོལ་བར་བྱིན་གྱིས་བརླབ་ཏུ་
གསོལ་ཞེས་གསོལ་བ་གདབ་བོ། ། 
སངས་རྒྱས་ཐུགས་ལ་ཕྱག་འཚལ་འདུད། །ཅེས་པ་མངོན་པར་རྫོགས་པར་
སངས་རྒྱས་ནས་རྒྱལ་བ་ཀུན་གྱི་ཡེ་ཤེས་གཅིག་ཏུ་བསྡུས་པའི་ཐུགས་ལ་ནམ་མཁའ་མ་
ཟད་ཀྱི་བར་དུ་འགྱུར་བ་མེད་བཞིན་དུ་ཐུགས་རྗེ་ཆེན་པོས་བསྐུལ་ནས་སེམས་ཅན་
རྣམས་ལ་ཆོས་སྟོན་པར་མཛད་པ་མགོན་པོ་འཇམ་པའི་དབྱངས་ལ་ཕྱག་འཚལ་ཞིང་
འདུད་དོ། །ཐུགས་རྗེས་གཟིགས་ལ་མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་
གདབ་བོ། ། 
བཞི་པ་མཉམ་ཉིད་ཡེ་ཤེས་ཀྱི་སྒོ་ནས་བསྟོད་པ་ནི། མེད་པ་ལས་བྱུང་ཁྱོད་ལ་

འདུད། །སངས་རྒྱས་འབྱུང་བ་ཁྱོད་ལ་འདུད། །ནམ་མཁའ་ལས་བྱུང་ཁྱོད་ལ་འདུད། །
ཡེ་ཤེས་ལས་བྱུང་ཁྱོད་ལ་འདུད། །ཅེས་གསུངས།
ཚུ དོན་ནི། མེད་པ་ལས་བྱུང་ཁྱོད་ལ་འདུད། །ཅེས་པ་ཐུགས་བསྐྱེད་ནས་ཚོགས་
གཉིས་མཐར་ཕྱིན་ཏེ་ཆོས་རྣམས་རང་བཞིན་གྱིས་མེད་པའི་སྟོང་ཉིད་མངོན་སུམ་དུ་
གཟིགས་པ་དོན་དམ་པའི་འོད་གསལ་ལས་བྱུང་བ་མི་འགྱུར་བའི་བདེ་བ་རྫོགས་པ་
མཐར་ཐུག་པ་དང་མཉམ་དུ་སྟོང་གཟུགས་མཚན་དཔེས་བརྒྱན་པའི་སྐུས་འགྲོ་བའི་
དོན་མཛད་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །ཐུགས་རྗེས་
གཟིགས་ལ་མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། ། ་བྱ་ལོ་མ་
སངས་རྒྱས་འབྱུང་བ་ཁྱོད་ལ་འདུད། །ཅེས་པ་མངོན་པར་རྫོགས་པར་སངས་རྒྱས་
ནས་ཆོས་ཀྱི་སྐུ་ལས་གཡོ་བ་མེད་བཞིན་དུ་མཁའ་ཁྱབ་ཀྱི་སེམས་ཅན་རྣམས་ལ་གང་
ལ་གང་འདུལ་གྱི་སྤྲུལ་པ་བསྟན་ནས་ཆོས་བསྟན་པས་སངས་རྒྱས་བགྲང་བ་ལས་འདས་
པ་འབྱུང་བར་མཛད་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །
མྱུར་དུ་སངས་རྒྱས་ཀྱི་གོ་འཕང་ཐོབ་པར་བྱིན་གྱིས་བརླབ་ཏུ་གསོལ་ཞེས་གསོལ་བ་
གདབ་བོ། ། །
ནམ་མཁའ་ལས་བྱུང་ཁྱོད་ལ་འདུད། །ཅེས་པ་སྦྱོར་བ་ཡན་ལག་དྲུག་བསྒོམས་པ་
ལས་ནམ་མཁའ་ལ་སྨིག་རྒྱུ་སོགས་སྣང་བ་སྣ་ཚོགས་འཆར་བ་ལམ་དུ་བླངས་པ་ལས་
བྱུང་བ་སྟོང་གཟུགས་མཚན་དཔེས་བརྒྱན་པའི་སྐུ་གྲུབ་སྟེ་འགྲོ་བའི་དོན་ལ་གཡེལ་བ་
མེད་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །མྱུར་དུ་བྱིན་གྱིས་
བརླབ་ཏུ་གསོལ་ཞེས་གསོལ་བ་གདབ་བོ། །ཡང་ན་ནམ་མཁའ་ལྟ་བུའི་སྟོང་ཉིད་སྤྲོས་
པའི་མཐའ་ཐམས་ཅད་དང་བྲལ་བ་མངོན་སུམ་དུ་གཟིགས་པ་དོན་དམ་པའི་འོད་གསལ་

ལས་བྱུང་སྟེ་གཟུགས་ཀྱི་སྐུར་བཞེངས་ནས་འགྲོ་བའི་དོན་མཛད་པ་ཁྱོད་ལ་འདུད་དོ་
ཞེས་བྱའོ། ། 
ཡེ་ཤེས་ལས་བྱུང་ཁྱོད་ལ་འདུད། །ཅེས་པ་སློབ་པ་མཐའི་དོན་གྱི་འོད་གསལ་གྱི་
ཡེ་ཤེས་ལས་བྱུང་བ་སྐུ་གཉིས་ཟུང་དུ་འཇུག་པ་མངའ་བ་མགོན་པོ་འཇམ་པའི་དབྱངས་
ཁྱོད་ལ་གུས་པས་འདུད་དོ། །མྱུར་དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་
བོ། ། 
ལྔ་པ་མགོན་པོ་འཇམ་པའི་དབྱངས་ལ་བྱ་གྲུབ་ཡེ་ཤེས་ཀྱི་སྒོ་ནས་བསྟོད་པ་ནི། །
སྒྱུ་འཕྲུལ་དྲ་བ་ཁྱོད་ལ་འདུད། །སངས་རྒྱས་རོལ་སྟོན་ཁྱོད་ལ་འདུད། །ཐམས་ཅད་
ཐམས་ཅད་ཁྱོད་ལ་འདུད། །ཡེ་ཤེས་སྐུ་ཉིད་ཁྱོད་ལ་འདུད། །ཅེས་གསུངས། དོན་ནི།
སྒྱུ་འཕྲུལ་དྲ་བ་ཁྱོད་ལ་འདུད། །ཅེས་པ་མངོན་པར་རྫོགས་པར་སངས་རྒྱས་ནས་སྒྱུ་
འཕྲུལ་དྲ་བ་ཞེས་པ་སྒྱུ་མ་ལྟ་བུའི་སྤྲུལ་པ་སེམས་ཅན་གྱི་གྲངས་དང་མཉམ་པ་སྤྲོས་
ནས་འགྲོ་བ་འདྲེན་པ་ལ་ནམ་ཡང་གཡེལ་བ་མེད་པ་མགོན་པོ་འཇམ་པའི་དབྱངས་
ཁྱོད་ལ་གུས་པས་འདུད་དོ། །བདག་ཀྱང་གང་འདུལ་སྤྲུལ་པས་རྗེས་སུ་གཟུང་སྟེ་མྱུར་དུ་
སྨིན་ཅིང་གྲོལ་བར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། ། ། 
སངས་རྒྱས་རོལ་སྟོན་ཁྱོད་ལ་འདུད། །ཅེས་པ་མངོན་པར་རྫོགས་པར་སངས་
རྒྱས་ནས་རྒྱལ་བའི་མཛད་པའི་རྣམ་པར་རོལ་པ་སྣ་ཚོགས་སྟོན་པ་སྟེ་ཞིང་ཁམས་ལ་
ལར་སྐུ་བལྟམས་པ། ཞིང་ཁམས་ལ་ལར་ཁབ་ཏུ་བཞུགས་པ། ལ་ལར་རབ་ཏུ་བྱུང་བ།
ལ་ལར་ཆོས་ཀྱི་འཁོར་ལོ་བསྐོར་བ་སོགས་གདུལ་བྱ་རང་རང་གི་དབང་པོ་དང་འཚམས་
པར་གཟུགས་སྣ་ཚོགས་སྟོན་པར་མཛད་པ་མགོན་པོ་འཇམ་པའི་དབྱངས་ཁྱོད་ལ་གུས་
པས་འདུད་དོ། །མྱུར་དུ་མཚན་དཔེའི་སྐུ་མཐོང་ནས་གསུང་དབྱངས་ཐོས་ཏེ་སྨིན་ཅིང་

གྲོལ་བར་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། ། 
ཐམས་ཅད་ཐམས་ཅད་ཁྱོད་ལ་འདུད། །ཅེས་པ་བསྔགས་བྱ་ཐམས་ཅད་ཀྱིས་
རྣམ་པ་ཐམས་ཅད་དུ་བསྔགས་པར་བྱ་བ། བསྟོད་པ་ཐམས་ཅད་ཀྱིས་རྣམ་པ་ཐམས་
ཅད་དུ་བསྟོད་པར་བྱ་བ། གདུལ་བྱ་ཐམས་ཅད་ཀྱིས་དུས་ཐམས་ཅད་དུ་གསོལ་བ་གདབ་
པའི་གནས་སུ་གྱུར་པ་མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །མྱུར་
དུ་བྱིན་གྱིས་བརླབ་ཏུ་གསོལ་ཞེས་གསོལ་བ་གདབ་བོ། །
ཡེ་ཤེས་སྐུ་ཉིད་ཁྱོད་ལ་འདུད། །ཅེས་པ་མདོར་ན་རྒྱལ་བ་ཐམས་ཅད་ཀྱི་ཡེ་ཤེས་
གཅིག་ཏུ་བསྡུས་པའི་སྐུ། ཡོན་ཏན་ཐམས་ཅད་གཅིག་ཏུ་བསྡུས་པའི་ཕུང་པོ། དངོས་
གྲུབ་མ་ལུས་འབྱུང་བའི་གཏེར་ཆེན་པོ། དམ་ཆོས་མ་ལུས་འབྱུང་བའི་གནས་གཅིག་པུ།
དགེ་འདུན་མ་ལུས་པའི་མངའ་བདག །སྐྱབས་གསུམ་མ་ལུས་འདུས་པའི་བདག་ཉིད་
མགོན་པོ་འཇམ་པའི་དབྱངས་ཁྱོད་ལ་གུས་པས་འདུད་དོ། །ནམ་ཡང་འབྲལ་བ་མེད་
པར་རྗེས་སུ་བཟུང་ལ་མཆོག་དང་ཐུན་མོང་གི་དངོས་གྲུབ་མ་ལུས་མྱུར་དུ་སྩལ་དུ་གསོལ་
ཞེས་གསོལ་བ་གདབ་བོ། །ཚིགས་བཅད་ལྔ་པོ་འདི་ནི་མཚན་ཡང་དག་པར་བརྗོད་པའི་
རྒྱུད་འདིར་མདོ་སྔགས་ཀྱི་ལམ་གྱི་གནད་ཇི་སྙེད་གཅིག་གསུངས་པ་ཐམས་ཅད་ཀྱི་
གནད་བསྡུས་པ་དང༌། མགོན་པོ་འཇམ་པའི་དབྱངས་ལ་བསྟོད་པ་ཇི་སྙེད་ཅིག་བྱས་
པ༌ཐམས༌ཅད༌ཀྱི༌གནད༌བསྡུས༌་ནས་བསྟོད་པ་དང་། ལྷག་པར་དཔལ་དུས་ཀྱི་འཁོར་
ལོའི་རྒྱུད་ནས་དངོས་གྲུབ་སྒྲུབ་པའི་ཐབས་ཇི་སྙེད་ཅིག་གསུངས་པ་ཐམས་ཅད་ཀྱི་
གནད་ཚང་བའི་སྙིང་པོ་མགོན་པོ་འཇམ་པའི་དབྱངས་ཀྱི་ཐུགས་རྗེ་མྱུར་དུ་བསྐུལ་བར་
བྱེད་པ་བྱིན་རླབས་ཀྱི་གཏེར་ཆེན་པོ་ཡིན་པས་རྒྱུད་འདི་འདོན་པ་པོ་རྣམས་ཀྱིས་འདུད་
ཉི་ཤུའི་གསོལ་འདེབས་འདི་དག་བྱེད་པའི་ཚེ་མགོན་པོ་འཇམ་པའི་དབྱངས་ལ་གསོལ་བ་

ཤུགས་དྲག་ཏུ་གདབ་པར་བྱའོ། ། 
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་པའི་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་
སྒྲ་དབྱངས་ལས། ལེའུ་བཅུ་གཅིག་པ་དེ་བཞིན་གཤེགས་པ་ལྔ་ལ་ཡེ་ཤེས་ཀྱི་བསྟོད་
པའི་ལེའུའི་བཤད་པའོ།། །། 
ལེའུ་བཅུ་གཉིས་པའི་རྣམ་བཤད། །
རྩ་བའི་བཞི་པ་མཚན་ཡང་དག་པར་བརྗོད་པའི་ཕན་ཡོན་བཤད་པ་ལ་དྲུག །
སྟོན་པ་ཐུབ་པའི་དབང་པོས་གསང་བདག་འཁོར་བཅས་ཀྱིས་ཇི་ལྟར་གསོལ་བ་བཏབ་
པ་ལྟར་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པ་རྒྱས་པར་གསུངས་
ནས་གསང་བའི་བདག་པོ་རྒྱུད་འདི་སྡུད་པ་པོར་བྱིན་གྱིས་བརླབས་ཤིང་རྒྱུད་འདི་བཟུང་བ་
ལ་ཕན་ཡོན་མཐའ་ཡས་འབྱུང་བར་བྱིན་གྱིས་བརླབས་པ། རྒྱུད་འདི་འཛིན་པ་རྣམས་ལ་
རྒྱལ་བ་སྲས་བཅས་ཀྱི་བྱིན་རླབས་འཇུག་པ་སོགས་ཕན་ཡོན་མཐའ་ཡས་བསྟན་པ།
རྒྱུད་འདི་འཛིན་པ་རྣམས་ལ་ནད་གདོན་སྡིག་སྒྲིབ་བྱང་ཞིང་ཚེ་དང་བསོད་ནམས་འཕེལ་
བ་དང་ཤེས་རབ་རྒྱས་པ་སོགས་ཕན་ཡོན་མཐའ་ཡས་འབྱུང་བར་བསྟན་པ། རྒྱུད་
འཛིན་པ་རྣམས་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་
རློབ་ཅིང་ས་ལམ་མྱུར་དུ་བགྲོད་པ་སོགས་ཕན་ཡོན་མཐའ་ཡས་འབྱུང་བར་བསྟན་པ།
རྒྱུད་འདི་འཛིན་པ་རྣམས་ལ་རྗེ་བཙུན་འཇམ་པའི་དབྱངས་ཀྱིས་མྱུར་དུ་བྱིན་གྱིས་རློབ་
པ་སོགས་ཕན་ཡོན་མཐའ་ཡས་འབྱུང་བར་བསྟན་པ། རྒྱུད་འདི་གཟུང་ཞིང་དོན་ཡིད་

ལ་སེམས་པ་རྣམས་ལ་གནས་སྐབས་དང་མཐར་ཐུག་གི་དོན་ཐམས་ཅད་མྱུར་དུ་འགྲུབ་
པའི་ཕན་ཡོན་འབྱུང་བར་བསྟན་པའོ།
དང་པོ་ནི། ལག་ན་རྡོ་རྗེ་འཆང་། འདི་ནི་བཅོམ་ལྡན་འདས་ཀྱི་ཡེ་ཤེས་ཀྱི་སྐུ་དང་
དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་འཇམ་དཔལ་ཡེ་ཤེས་སེམས་དཔའི་མ་
འདྲེས་པ་ཡོངས་སུ་དག་པའི་མཚན་ཡང་དག་པར་བརྗོད་པ་སྟེ། ཁྱོད་ཀྱི་བླ་ན་མེད་པའི་
དགའ་བ་དང་རབ་ཏུ་དང་བ་དང་མགུ་བ་ཆེན་པོ་ཡང་དག་པར་སྐྱེད་པའི་དོན་དང་། སྐུ་
དང་གསུང་དང་ཐུགས་ཀྱི་གསང་བ་ཡོངས་སུ་དག་པའི་ཕྱིར་དང་། ཡོངས་སུ་རྫོགས་
པ་དང་ཡོངས་སུ་དག་པའི་ས་དང་ཕ་རོལ་ཏུ་ཕྱིན་པ་དང་བསོད་ནམས་དང་ཡེ་ཤེས་
ཀྱི་ཚོགས་ཡོངས་སུ་རྫོགས་པ་དང་ཡོངས་སུ་དག་པའི་ཕྱིར་དང་། བླ་ན་མེད་པའི་དོན་
ལྷག་པར་མ་རྟོགས་པ་ལྷག་པར་རྟོགས་པའི་ཕྱིར་དང་། མ་ཐོབ་པ་ཐོབ་པའི་ཕྱིར་དང་། ཇི་
སྲིད་དེ་བཞིན་གཤེགས་པ་ཐམས་ཅད་ཀྱི་དམ་པའི་ཆོས་ཀྱི་ཚུལ་ཡང་དག་པར་གཟུང་བའི་
དོན་དུ་ཡང་ངས་བསྟན་པ་དང་། ཡང་དག་པར་རབ་ཏུ་བཤད་པ་དང་། རྣམ་པར་བཀྲོལ་
བ་དང༌། རྣམ་པར་ཕྱེ་བ་དང་། རབ་ཏུ་གསལ་བར་བྱས་པ་དང་བྱིན་གྱིས་བརླབས་
པའོ།
ལག་ན་རྡོ་རྗེ་འཆང་། འདི་ནི་ངས་ཁྱོད་ཀྱི་རྒྱུད་ལ་སྔགས་ཀྱི་ཆོས་ཉིད་ཐམས་ཅད་
ཀྱིས་བྱིན་གྱིས་བརླབས་པའོ། །ཞེས་གསུངས། གཉིས་པ་རྒྱུད་འདི་འཛིན་པ་རྣམས་ལ་
རྒྱལ་བ་སྲས་བཅས་ཀྱི་བྱིན་རླབས་འཇུག་པ་སོགས་ཕན་ཡོན་མཐའ་ཡས་བསྟན་པ་ནི།
གཞན་ཡང་ལག་ན་རྡོ་རྗེ་འཆང༌། འདི་ནི་མཚན་ཡང་དག་པར་བརྗོད་པ་ཤིན་ཏུ་ཡོངས་
སུ་དག་པ་ཡོངས་སུ་བྱང་བ་སྟེ། ཇི་སྲིད་ཐམས་ཅད་མཁྱེན་པའི་ཡེ་ཤེས་དང་སྐུ་དང་
གསུང་དང་ཐུགས་ཀྱི་གསང་བར་གྱུར་པའོ། །

དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་བྱང་ཆུབ་བོ། །ཡང་དག་པར་
རྫོགས་པའི་སངས་རྒྱས་རྣམས་ཀྱི་མངོན་པར་རྟོགས་པའོ། །དེ་བཞིན་གཤེགས་པ་ཐམས་
ཅད་ཀྱི་བླ་ན་མེད་པའོ། །བདེ་བར་གཤེགས་པ་རྣམས་ཀྱི་ཆོས་ཀྱི་དབྱིངས་རྟོགས་པའོ། །
རྒྱལ་བ་རྣམས་ཀྱིས་བདུད་ཀྱི་སྟོབས་ཐམས་ཅད་ཕམ་པར་བྱེད་པའོ། །སྟོབས་བཅུ་དང་
ལྡན་པ་ཐམས་ཅད་ཀྱི་སྟོབས་བཅུའི་སྟོབས་སོ། །ཐམས་ཅད་མཁྱེན་པའི་ཡེ་ཤེས་རྣམས་
ཀྱི་ཐམས་ཅད་མཁྱེན་པ་ཉིད་དོ། །ཆོས་ཐམས་ཅད་ཀྱི་ལུང་ངོ་། །སངས་རྒྱས་ཐམས་
ཅད་ཀྱི་ཡང་དག་པར་ཀུན་ཆུབ་པའོ། །བྱང་ཆུབ་སེམས་དཔའ་ཆེན་པོ་ཐམས་ཅད་ཀྱི་
དྲི་མ་མེད་ཅིང་ཤིན་ཏུ་རྣམ་པར་དག་པའི་བསོད་ནམས་དང་ཡེ་ཤེས་ཀྱི་ཚོགས་ཡོངས་སུ་
རྫོགས་པའོ། །ཉན་ཐོས་དང་རང་སངས་རྒྱས་ཐམས་ཅད་ཀྱི་རབ་ཏུ་སྐྱེ་བའོ། །ལྷ་དང་
མི་ཐམས་ཅད་ཀྱི་ཕུན་སུམ་ཚོགས་པའི་ཞིང་ངོ་། །ཐེག་པ་ཆེན་པོའི་རབ་ཏུ་གནས་པའོ། །
བྱང་ཆུབ་སེམས་དཔའི་སྤྱོད་པའི་འབྱུང་ཁུངས་སོ། །འཕགས་པའི་ལམ་ཡང་དག་པའི་
མཐར་ཐུག་པའོ། །རྣམ་པར་གྲོལ་བ་རྣམས་ཀྱི་བརྟག་པའོ། །ངེས་པར་འབྱུང་བའི་ལམ་
གྱི་བསྐྱེད་པའོ། །དེ་བཞིན་གཤེགས་པའི་གདུང་གི་རྒྱུན་མི་འཆད་པའོ། །བྱང་ཆུབ་
སེམས་དཔའ་ཆེན་པོའི་རིགས་དང་རྒྱུད་ཀྱི་རབ་ཏུ་འཕེལ་བའོ། །ཕ་རོལ་གྱི་རྒོལ་བ་
ཐམས་ཅད་ཀྱི་ཚར་གཅོད་པའོ། །མུ་སྟེགས་ཐམས་ཅད་ཀྱི་རྣམ་པར་འཇོམས་པའོ། །
བདུད་བཞིའི་སྟོབས་དང་དཔུང་དང་སྡེ་རྣམས་ཀྱི་ཕམ་པར་བྱེད་པའོ། །སེམས་ཅན་ཐམས་
ཅད་ཀྱི་ཡང་དག་པར་སྡུད་པའོ། །ངེས་པར་འབྱུང་བས་བགྲོད་པ་ཐམསཅད་ཀྱི་འཕགས་
པའི་ལམ་ཡོངས་སུ་སྨིན་པའོ། །ཚངས་པའི་གནས་བཞི་ལ་གནས་པ་རྣམས་ཀྱི་ཏིང་ངེ་
འཛིན་ནོ། །སེམས་རྩེ་གཅིག་པ་རྣམས་ཀྱི་བསམ་གཏན་ནོ། །ལུས་དང་ངག་དང་ཡིད་
མངོན་པར་སྦྱོར་བ་རྣམས་ཀྱི་རྣལ་འབྱོར་རོ། །ཡང་དག་པར་སྦྱོར་བ་ཐམས་ཅད་ཀྱི་ཀུན་ཏུ་

)སྦྱོར་བ་དང་བྲལ་བའོ། །ཉོན་མོངས་པ་དང་ཉེ་བའི་ཉོན་མོངས་པ་རྣམས་ཀྱི་སྤོང་བའོ།
སྒྲིབ་པ་ཐམས་ཅད་ཀྱི་ཉེ་བར་ཞི་བའོ། །འཆིང་བ་ཐམས་ཅད་ཀྱི་རྣམ་པར་གྲོལ་བའོ། །
ལྷག་མ་ཐམས་ཅད་ཀྱི་ཐར་པའོ། །སེམས་ཉེ་བར་འཕྲོ་བ་ཐམས་ཅད་ཀྱི་ཞི་བའོ། །ཕུན་
སུམ་ཚོགས་པ་ཐམས་ཅད་ཀྱི་འབྱུང་གནས་སོ། །རྒུད་པ་ཐམས་ཅད་ཀྱི་རབ་ཏུ་འཇོམས་
པའོ། །ངན་སོང་གི་སྒོ་ཐམས་ཅད་ཀྱི་འགེགས་པའོ། །རྣམ་པར་གྲོལ་བའི་གྲོང་ཁྱེར་གྱི་
ལམ་དམ་པའོ། །འཁོར་བའི་འཁོར་ལོའི་རབ་ཏུ་མི་འཇུག་པའོ། །ཆོས་ཀྱི་འཁོར་
ལོས་རབ་ཏུ་བསྐོར་བའོ། །དེ་བཞིན་གཤེགས་པའི་བསྟན་པའི་གདུགས་དང་རྒྱལ་
མཚན་དང་བ་དན་བསྒྲེང་བའོ། །དམ་པའི་ཆོས་སྟོན་པའི་ལྷག་པར་གནས་པའོ། །བྱང་
ཆུབ་སེམས་དཔའ་སྔགས་ཀྱི་སྒོའི་སྤྱད་པ་སྤྱོད་པ་རྣམས་ཀྱི་མྱུར་དུ་འགྲུབ་པའོ། །བྱང་
ཆུབ་སེམས་དཔའ་ཤེས་རབ་ཀྱི་ཕ་རོལ་ཏུ་ཕྱིན་པ་མངོན་པར་སྦྱོར་བ་རྣམས་ཀྱི་བསྒོམ་པ་
ལྷག་པར་རྟོགས་པའོ། །གཉིས་སུ་མེད་ཅིང་སོ་སོར་རྟོག་པ་སྒོམ་པ་མངོན་པར་སྦྱོར་བ་
རྣམས་ཀྱི་སྟོང་པ་ཉིད་སོ་སོར་རྟོགས་པའོ། །ཕ་རོལ་ཏུ་ཕྱིན་པ་དང་ཚོགས་ཐམས་ཅད་
ཀྱི་སྐྱེད་པའོ། །ཡོངས་སུ་དག་པའི་ས་དང་ཕ་རོལ་ཏུ་ཕྱིན་པ་ཐམས་ཅད་ཀྱི་ཡོངས་སུ་
རྫོགས་པའོ། །ཡང་དག་པའི་འཕགས་པའི་བདེན་པ་བཞི་པོ་རྣམས་ཀྱི་སོ་སོར་རྟོགས་
པའོ། །དྲན་པ་ཉེ་བར་བཞག་པ་བཞི་པོ་རྣམས་ཀྱི་ཆོས་ཐམས་ཅད་གཅིག་པའི་སེམས་སོ་
སོར་རྟོགས་པའོ། །མཚན་ཡང་དག་པར་བརྗོད་པ་འདི་ནི་ཇི་སྲིད་སངས་རྒྱས་ཀྱི་ཡོན་
ཏན་ཐམས་ཅད་ཡོངས་རྫོགས་པའི་བར་རོ། །ཞེས་གསུངས།
གསུམ་པ་རྒྱུད་འདི་འཛིན་པ་རྣམས་ལ་ནད་གདོན་སྡིག་སྒྲིབ་བྱང་ཞིང་ཚེ་དང་
བསོད་ནམས་འཕེལ་བ་དང་ཤེས་རབ་རྒྱས་པ་སོགས་ཕན་ཡོན་མཐའ་ཡས་འབྱུང་
བར་བསྟན་པ་ནི། གཞན་ཡང་ལག་ན་རྡོ་རྗེ་རྡོ་རྗེ་འཆང་། །མཚན་ཡང་དག་པར་བརྗོད་

པ་འདི་ནི་སེམས་ཅན་ཐམས་ཅད་ཀྱི་ལུས་དང་ངག་དང་ཡིད་ཀྱིས་ཀུན་ཏུ་སྤྱད་པའི་སྡིག་པ་
མ་ལུས་པ་རབ་ཏུ་ཞི་བར་བྱེད་པའོ། །སེམས་ཅན་ཐམས་ཅད་ཀྱི་ངན་སོང་ཐམས་ཅད་རྣམ་
པར་སྦྱོང་བའོ། །ངན་འགྲོ་ཐམས་ཅད་ཟློག་པའོ། །ལས་ཀྱི་སྒྲིབ་པ་ཐམས་ཅད་ཡང་
དག་པར་གཅོད་པའོ། །མི་ཁོམ་པ་བརྒྱད་དུ་སྐྱེ་བ་ཐམས་ཅད་མི་སྐྱེ་བར་བྱེད་པའོ། །
འཇིགས་པ་ཆེན་པོ་བརྒྱད་ཉེ་བར་ཞི་བར་བྱེད་པའོ། །རྨི་ལམ་ངན་པ་ཐམས་ཅད་ངེས་
པར་སེལ་བའོ། །མཚན་མ་ངན་པ་ཐམས་ཅད་རྣམ་པར་སེལ་བར་བྱེད་པའོ། །ལྟས་ངན་
དང་བགེགས་ཐམས་ཅད་ཉེ་བར་ཞི་བར་བྱེད་པའོ། །བདུད་དང་དགྲའི་ལས་ཐམས་
ཅད་རིང་དུ་བྱེད་པའོ། །དགེ་བའི་རྩ་བ་དང་བསོད་ནམས་ཐམས་ཅད་ཉེ་བར་གསོག་
པར་བྱེད་པའོ། །ཚུལ་བཞིན་མ་ཡིན་པ་ཡིད་ལ་བྱེད་པ་ཐམས་ཅད་མི་སྐྱེ་བར་བྱེད་
པའོ། །རྒྱགས་པ་དང་ང་རྒྱལ་དང་དྲེགས་པ་དང་ངར་འཛིན་ཐམས་ཅད་ངེས་པར་འཇོམས་
པར་བྱེད་པའོ། །སྡུག་བསྔལ་དང་ཡིད་མི་བདེ་བ་ཐམས་ཅད་མི་སྐྱེ་བར་བྱེད་པའོ། །དེ་
བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པའོ། །བྱང་ཆུབ་སེམས་དཔའ་ཐམས་
ཅད་ཀྱི་གསང་བར་གྱུར་པའོ། །ཉན་ཐོས་དང་རང་སངས་རྒྱས་ཐམས་ཅད་ཀྱི་གསང་
ཆེན་དུ་གྱུར་པའོ། །ཕྱག་རྒྱ་དང་སྔགས་ཐམས་ཅད་ཀྱི་རབ་ཏུ་གྱུར་པའོ། །ཆོས་ཐམས་
ཅད་བརྗོད་དུ་མེད་པར་སྨྲ་བ་རྣམས་ཀྱི་དྲན་པ་དང་ཤེས་བཞིན་ཡང་དག་པར་བསྐྱེད་
པའོ། །བླ་ན་མེད་པའི་ཤེས་རབ་དང་ཡིད་གཞུང་བར་བྱེད་པའོ། །ནད་མེད་པ་དང་
སྟོབས་དང་དབང་ཕྱུག་ཕུན་སུམ་ཚོགས་པར་བྱེད་པའོ། །དཔལ་དང་དག་པ་དང་ཞི་བ་
དང་ལེགས་པ་རབ་ཏུ་འཕེལ་བར་བྱེད་པའོ། །གྲགས་པ་དང་སྙན་པ་དང་ཚིགས་བཅད་
དང་བསྟོད་པ་རབ་ཏུ་གསལ་བར་བྱེད་པའོ། །ནད་དང་འཇིགས་པ་ཆེན་པོ་ཐམས་ཅད་
ཉེ་བར་ཞིབར་བྱེད་པའོ། །ཤིན་ཏུ་དག་པ་རྣམས་ཀྱི་ཤིན་ཏུ་དག་པའོ། །ཤིན་ཏུ་གཙང་

བ་རྣམས་ཀྱི་ཤིན་ཏུ་གཙང་བའོ། །ཤིན་ཏུ་འབྱོར་ལྡན་རྣམས་ཀྱི་ཤིན་ཏུ་འབྱོར་ལྡན་
ནོ། །ཤིན་ཏུ་བཀྲ་ཤིས་པ་ཐམས་ཅད་ཀྱི་ཤིན་ཏུ་བཀྲ་ཤིས་པའོ། །སྐྱབས་འདོད་པ་རྣམས་
ཀྱི་སྐྱབས་སོ། །གནས་འདོད་པ་རྣམས་ཀྱི་གནས་སོ། །སྐྱོབ་པ་འདོད་པ་རྣམས་ཀྱི་
སྐྱོབ་པའོ། །དཔུང་གཉེན་མེད་པ་རྣམས་ཀྱི་དཔུང་གཉེན་ནོ། །གླིང་འདོད་པ་རྣམས་ཀྱི་
གླིང་དུ་གྱུར་པའོ། །རྟེན་མེད་པ་རྣམས་ཀྱི་བླ་ན་མེད་པའི་རྟེན་དུ་གྱུར་པའོ། །སྲིད་
པའི་རྒྱ་མཚོའི་ཕ་རོལ་ཏུ་འགྲོ་བ་རྣམས་ཀྱི་གྲུ་གཟིངས་སུ་གྱུར་པའོ། །ནད་ཐམས་ཅད་
ངེས་པར་འཇོམས་པའི་ཕྱིར་སྨན་པའི་རྒྱལ་པོ་ཆེན་པོར་གྱུར་པའོ། །བླང་བ་དང་དོར་བའི་
དངོས་པོ་རྣམ་པར་ཕྱེད་པའི་ཕྱིར་རབ་ཏུ་གྱུར་པའོ། །ལྟ་བ་ངན་པའི་མུན་པ་མུན་ནག་
ཐམས་ཅད་བསལ་བའི་ཕྱིར་ཡེ་ཤེས་ཀྱི་སྣང་བར་གྱུར་པའོ། །སེམས་ཅན་ཐམས་ཅད་
ཀྱི་བསམ་པ་དང་མངོན་པར་འདོད་པ་ཇི་ལྟ་བ་བཞིན་ཡོངས་སུ་རྫོགས་པའི་ཕྱིར་ཡིད་
བཞིན་གྱི་ནོར་བུའི་རྒྱལ་པོར་གྱུར་པའོ། །འཇམ་དཔལ་ཡེ་ཤེས་ཀྱི་སྐུ་རབ་ཏུ་ཐོབ་པའི་
ཕྱིར་ཐམས་ཅད་མཁྱེན་པའི་ཡེ་ཤེས་སུ་གྱུར་པའོ། །སྤྱན་ལྔ་རབ་ཏུ་ཐོབ་པའི་ཕྱིར་ཡོངས་
སུ་དག་པའི་ཡེ་ཤེས་གཟིགས་པར་གྱུར་པའོ། །ཟང་ཟིང་དང་མི་འཇིགས་པ་དང་ཆོས་ཀྱི་
སྦྱིན་པ་ཡོངས་སུ་གཏོང་བ་ཉིད་ཀྱིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་གྱུར་
པའོ། །བསོད་ནམས་དང་ཡེ་ཤེས་ཀྱི་ཚོགས་དང་ཏིང་ངེ་འཛིན་ཡོངས་སུ་རྫོགས་པ་ཉིད་
ཀྱིས་ས་བཅུར་རབ་ཏུ་ཐོབ་པར་གྱུར་པའོ། །གཉིས་ཀྱི་ཆོས་དང་བྲལ་བའི་ཕྱིར་གཉིས་
སུ་མེད་པའི་ཆོས་ཉིད་དོ། །ལྷག་པར་སྒྲོ་འདོགས་པ་དང་བྲལ་བ་ཉིད་ཀྱི་ཕྱིར་དེ་བཞིན་
ཉིད་ཀྱི་རང་བཞིན་དང་གཞན་མ་ཡིན་པའི་ཆོས་ཉིད་དོ། །དེ་བཞིན་གཤེགས་པའི་ཡེ་ཤེས་
ཀྱི་སྐུ་ཡོངས་སུ་དག་པའི་རང་བཞིན་ཉིད་ཀྱིས་ཡང་དག་པའི་མཐའི་རང་བཞིན་ཉིད་
དོ། །ལྟ་བ་ངན་པའི་ཚང་ཚིང་མ་ལུས་པ་ངེས་པར་སེལ་བ་ཉིད་ཀྱིས་རྣམ་པ་ཐམས་ཅད་

པ་ཆེན་པོ་སྟོང་པ་ཉིད་ཀྱི་གཟུགས་ཉིད་དོ། །མཚན་ཡང་དག་པར་བརྗོད་པ་འདི་ནི་འདི་
ལྟར་གཉིས་སུ་མེད་པའི་ཆོས་ཉིད་ཀྱི་དོན་དང་མིང་ཡང་དག་པར་འཛིན་པ་རབ་ཏུ་
གསལ་བར་བྱེད་པ་ཉིད་ཀྱི་ཆོས་ཐམས་ཅད་བརྗོད་དུ་མེད་པར་གྱུར་པའོ། །ཞེས་
གསུངས། 
བཞི་པ་རྒྱུད་འདི་འཛིན་པ་རྣམས་ལ་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱིས་བྱིན་གྱིས་བརློབ་ཅིང་ས་ལམ་མྱུར་དུ་བགྲོད་པ་སོགས་ཕན་ཡོན་མཐའ་ཡས་
འབྱུང་བར་བསྟན་པ་ནི། གཞན་ཡང་ལག་ན་རྡོ་རྗེ་འཆང༌། །རིགས་ཀྱི་བུའམ་རིགས་ཀྱི་
བུ་མོ་གང་ལ་ལ་གསང་སྔགས་ཀྱི་སྒོའི་སྤྱད་པ་སྤྱོད་པས་བཅོམ་ལྡན་འདས་འཇམ་
དཔལ་ཡེ་ཤེས་སེམས་དཔའ་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་བཅོམ་
ལྡན་འདས་ཀྱི་ཡེ་ཤེས་ཀྱི་སྐུ་དང་གཉིས་སུ་མེད་པ་དོན་དམ་པའི་མཚན་ཡང་དག་པར་
བརྗོད་པ་ཞེས་བྱ་བ་གཙུག་གི་ནོར་བུ་འདི་མཐའ་དག་ཡོངས་སུ་རྫོགས་པ་མ་ཚང་པ་
མེད་པ་དུམ་བུ་མ་ཡིན་པ་ཚིགས་སུ་བཅད་པ་དང༌། ཚིག་དང་ཡི་གེ་འདི་དག་ཉིད་ཀྱིས་
ཉི་མ་སོ་སོར་དུས་གསུམ་དུ་འཛིན་པར་བྱེད་པ་དང་། ཀློག་པར་བྱེད་པ་དང་། ཀུན་ཆུབ་
པར་བྱེད་པ་དང་ཚུལ་བཞིན་དུ་ཡིད་ལ་བྱེད་པ་དང་གཞན་དག་ལ་ཡང་དུས་ཇི་ལྟ་བར་
རྒྱས་པར་ཇི་ལྟ་བ་བཞིན་དུ་རབ་ཏུ་གསལ་བར་བྱེད་པ་དང༌། མཚན་གྱི་དོན་ཕན་ཚུན་རེ་
རེ་ཞིང་འཇམ་དཔལ་ཡེ་ཤེས་ཀྱི་སྐུ་མངོན་དུ་བྱས་ཏེ་རྩེ་གཅིག་པའི་ཡིད་ཀྱིས་སྒོམ་པར་
བྱེད་པ་དང་། ལྷག་པར་མོས་པ་དང་། དེ་ཁོ་ན་ཉིད་ཡིད་ལ་བྱེད་པ་དག་གིས་ཀུན་ནས་
སྒོའི་གནས་པས་གནས་པ་དང༌། ཆོས་ཐམས་ཅད་སོ་སོར་རྟོགས་པ་དང་། མཆོག་ཏུ་
གྱུར་པ་དང༌། རྙོག་པ་མེད་པ་དང་། ཤེས་རབ་ཀྱི་རྗེས་སུ་འབིགས་པ་དང་། དད་པས་
ཡང་དག་པར་བགྲོད་པ་དེ་ལ་དུས་གསུམ་དུ་དུས་མེད་པར་སངས་རྒྱས་དང་བྱང་ཆུབ་

སེམས་དཔའ་ཐམས་ཅད་ཡང་དག་པར་གཤེགས་ཞིང་ཡང་དག་པར་བྱོན་ནས་ཆོས་ཐམས་
ཅད་ཀྱི་སྒོ་རྣམས་ཉེ་བར་སྟོན་པར་འགྱུར་རོ། །བདག་ཉིད་ཀྱི་སྐུ་ཡང་ཉེ་བར་སྟོན་པར་
འགྱུར་རོ། །སངས་རྒྱས་དང་བྱང་ཆུབ་ཐམས་ཅད་ཀྱིས་བྱིན་གྱིས་བརླབས་ཀྱིས་ཀྱང་
དེའི་ལུས་དང་ངག་དང་ཡིད་ཀྱིས་རྒྱུད་རྣམས་ལ་ཡང་དག་པར་བྱིན་གྱིས་རློབ་པར་
འགྱུར་རོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་རྗེས་སུ་འཛིན་
པས་ཀྱང་རྗེས་སུ་འཛིན་པར་འགྱུར་རོ། །ཆོས་ཐམས་ཅད་ལ་མི་འཇིགས་པའི་སྤོབས་
པ་ཡང་ཉེ་བས་བསྒྲུབ་པར་འགྱུར་རོ། །དགྲ་བཅོམ་པ་དང་ཉན་ཐོས་དང་རང་སངས་
རྒྱས་ཐམས་ཅད་ཀྱང་འཕགས་པའི་ཆོས་ལ་སྡུག་པའི་བསམ་པ་ཉིད་ཀྱིས་བདག་ཉིད་ཀྱི་
དངོས་པོ་ཡང་ཉེ་བར་བསྟེན་པར་འགྱུར་རོ། །གདུལ་དཀའ་འདུལ་བ་ཁྲོ་བོའི་རྒྱལ་པོ་
ཆེན་པོ་དང་རྡོ་རྗེ་འཆང་ཆེན་པོ་ལ་སོགས་པ་འགྲོ་བ་ཡོངས་སུ་སྐྱོབ་པར་གྱུར་བ་རྣམས་
ཀྱང་སྣ་ཚོགས་པའི་སྤྲུལ་པའི་གཟུགས་ཀྱི་སྐུ་རྣམས་ཀྱིས་མདངས་དང་སྟོབས་དང་གཟི་
བརྗིད་ཟིལ་གྱིས་མི་ནོན་པ་ཉིད་དང༌། སྔགས་དང་ཕྱག་རྒྱ་དང་མངོན་པར་རྟོགས་པ་
དང་དཀྱིལ་འཁོར་རྣམས་ཉེ་བར་སྟོན་པར་འགྱུར་རོ། །སྔགས་དང་རིག་པའི་རྒྱལ་པོ་
མ་ལུས་པ་རྣམས་ཀྱིས་ཀྱང་བགེགས་དང་ལོག་འདྲེན་དང་བདུད་དང་དགྲ་དང་ཕྱིར་
བཟློག་པ་གཞན་གྱིས་མི་ཐུབ་པ་ཆེན་པོ་ཐམས་ཅད་ལས་མཚན་མོ་དང་ཉིན་མོ་བཅས་
པར་སྐད་ཅིག་སོ་སོར་སྤྱོད་ལམ་དང་ལམ་རྣམས་སུ་བསྲུང་བ་དང་བསྐྱབ་པ་དང་སྦ་བར་
བྱེད་པར་འགྱུར་རོ། །གང་ཡང་ཚངས་པ་དང་དབང་ཕྱུག་དང་ཉེ་དབང་དང་དྲག་པོ་དང་
སྲེད་མེད་ཀྱི་བུ་དང་ཀུན་འགྱེད་གཞོན་ནུ་དང་དབང་ཕྱུག་ཆེན་པོ་དང་སྨིན་དྲུག་གི་བུ་དང་
ནག་པོ་ཆེན་པོ་དང་དགའ་བྱེད་དབང་ཕྱུག་དང་གཤིན་རྗེ་དང་ཆུ་ལྷ་དང་ལུས་ངན་དང་
འཕྲོག་མ་དང་ཕྱོགས་བཅུའི་འཇིག་རྟེན་སྐྱོང་བ་རྣམས་ཀྱང་རྟག་པར་རྒྱུན་དུ་མཚན་མོ་

དང་ཉིན་མོར་བཅས་པ་འགྲོ་བ་དང་གནས་པ་དང་ཉལ་བ་དང་འདུག་པ་དང་གཉིད་ལོག་
པ་དང་སད་པ་དང་མཉམ་པར་བཞག་པ་དང་མཉམ་པར་མ་བཞག་པ་དང་གཅིག་པུར་
གནས་པ་དང་སྐྱེ་བོ་མང་པོའི་དབུས་སུ་སོན་པ་ནའང་རུང་སྟེ། ཇི་སྲིད་གྲོང་དང་གྲོང་ཁྱེར་
དང་གྲོང་རྡལ་དང་ལྗོངས་དང་ཡུལ་འཁོར་དང་རྒྱལ་པོའི་ཕོ་བྲང་ན་གནས་པ་དང་། སྒོ་
སྟེང་དང་། སྒོ་ཁང་དང་། ལམ་སྲང་དང་། སྲང་དང་། བཞི་མདོ་དང་སུམ་མདོ་དང་གྲོང་
ཁྱེར་གྱི་བར་དང༌། · ཚོང་ཁང་གི་ནང་ན་གནས་པ་དང་། ཇི་སྲིད་ཁང་སྟོང་དང་རི་དང་
དགོན་པ་དང་ཆུ་ཀླུང་དང༌། ནགས་ཚང་ཚིང་ན་ཉེ་བར་གནས་པ་དང་འབགས་པ་དང་། མ་
འབགས་པ་དང་། མྱོས་པ་དང་རབ་ཏུ་མྱོས་པ་ན་རྟག་ཏུ་ཐམས་ཅད་ཀྱི་ཚེ་རྣམ་པ་ཐམས་
ཅད་དུ་མཆོག་ཏུ་བསྲུང་བ་དང་བསྐྱབ་པ་དང་སྤ་བར་བྱེད་པར་འགྱུར་རོ། །ཉིན་མོ་དང་
མཚན་མོ་ཡང་མཆོག་ཏུ་བདེ་ལེགས་སུ་བྱེད་པར་འགྱུར་རོ། ། 7རྩྭ་སློབཨྰཿཨོ
གཞན་ཡང་ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་
ལྡིང་དང་མི་འམ་ཅི་དང་ལྟོ་འཕྱེ་ཆེན་པོ་དང་མི་དང་མི་མ་ཡིན་པ་རྣམས་དང་གཞན་ཡང་
གང་གཟའ་དང་རྒྱུ་སྐར་དང་མ་མོ་དང་ཚོགས་ཀྱི་བདག་པོ་རྣམས་དང་། གང་ཡང་མ་
མོ་བདུན་པོ་རྣམས་དང༌། གང་ཡང་གནོད་སྦྱིན་མོ་དང་སྲིན་མོ་དང་ཤ་ཟ་མོ་རྣམས་ཏེ་དེ་
རྣམས་ཐམས་ཅད་ལྷན་ཅིག་མཐུན་པར་སྡེ་དང་བཅས་པ་འཁོར་དང་བཅས་པ་རྣམས་
ཀྱིས་སྤྱོད་ལམ་དང་ལམ་རྣམས་སུ་མཆོག་ཏུ་བསྲུང་བ་དང་བསྐྱབ་པ་དང་སྦ་བ་བྱེད་པར་
འགྱུར་རོ། །
གཞན་ཡང་དེའི་ལུས་ལ་མདངས་དང་སྟོབས་རབ་ཏུ་འཇུག་པར་བྱེད་དེ། ནད་
མེད་པ་དང་། སྟོབས་དང་ཚེ་འཕེལ་བ་དང་ཉེ་བར་སྒྲུབ་པར་བྱེད་དོ། །ཞེས་གསུངས།
ལྔ་པ་རྒྱུད་འདི་འཛིན་པ་རྣམས་ལ་རྗེ་བཙུན་འཇམ་པའི་དབྱངས་ཀྱིས་མྱུར་དུ་བྱིན་གྱིས་

རློབ་པ་སོགས་ཕན་ཡོན་མཐའ་ཡས་འབྱུང་བར་བསྟན་པ་ནི། གཞན་ཡང་ལག་ན་རྡོ་
རྗེ་འཆང་མཚན་ཡང་དག་པར་བརྗོད་པ་ཞེས་བྱ་བ་གཙུག་གིས་ནོར་བུ་འདི་ཉི་མ་སོ་
སོར་མ་ཉམས་པར་ཡང་དག་པར་བླངས་ཏེ་མགྲིན་པར་གནས་པ་ལན་གསུམ་དུ་ཁ་
གདོན་བྱེད་པ་དང༌། གླེགས་བམ་དུ་ཆུད་པ་ཀློག་པར་བྱེད་པ་དང༌། ཉན་པ་དང་།
རབ་ཏུ་གདོན་པར་བྱེད་པ་དེས་བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་
གཟུགས་ལ་དམིགས་ཏེ་དེའི་གཟུགས་ཀྱི་རྗེས་སུ་སེམས་པ་དང་། དེའི་གཟུགས་ཀྱི་རྗེས་
སུ་བསམ་གཏན་བྱེད་པས་དེ་ཉིད་སྤྲུལ་པའི་གཟུགས་ཀྱི་སྐུ་ཡིས་ཡུན་མི་རིང་བ་ཉིད་
ལས་གདུལ་བྱའི་དབང་ཉེ་བར་བཟུང་ནས་མཐོང་བར་འགྱུར་རོ། །ནམ་མཁའི་མཐིལ་
དུ་སོན་པར་ཡང་སངས་རྒྱས་དང་བྱང་ཆུབ་སེམས་དཔའ་སྣ་ཚོགས་པའི་སྤྲུལ་པའི་
གཟུགས་ཀྱི་སྐུ་དང་ལྷན་གཅིག་གནས་པར་འགྱུར་རོ། །སེམས་དཔའ་ཆེན་པོ་དེའི་སྐྱེ་
བ་ཇི་ལྟར་གྱུར་ཀྱང་ངན་འགྲོ་དང་ངན་སོང་དུ་ལྟུང་བའི་འཇིགས་པ་འབྱུང་བར་མི་
འགྱུར་རོ། །རིགས་དམན་པར་སྐྱེ་བར་མི་འགྱུར་རོ།
ཡུ་ག་ཆུ།
ཡུལ་མཐའ་འཁོབ་ཀྱི་གྲོང་རྡལ་དུ་སྐྱེ་བར་མི་འགྱུར་རོ། །དབང་པོ་དམན་པར་
མི་འགྱུར་རོ། །དབང་པོ་མ་ཚང་བར་མི་འགྱུར་རོ། །ལོག་པར་ལྟ་བའི་རིགས་སུ་སྐྱེ་བར་
མི་འགྱུར་རོ། །སངས་རྒྱས་མི་བཞུགས་པའི་ཞིང་རྣམས་སུ་སྐྱེ་བར་མི་འགྱུར་རོ། །
སངས་རྒྱས་འབྱུང་བ་དང་དེས་བསྟན་པའི་ཆོས་ལ་ཡིད་ཕྱོགས་པ་དང་ལྐོག་ཏུ་གྱུར་པར་
མི་འགྱུར་རོ། །ལྷ་ཚེ་རིང་པོ་རྣམས་སུ་སྐྱེ་བར་མི་འགྱུར་རོ། །མུ་གེ་དང་མཚོན་ཆའི་
བསྐལ་པ་བར་མ་རྣམས་ལ་སྐྱེ་བར་མི་འགྱུར་རོ། །སྙིགས་མ་ལྔའི་དུས་རྣམས་ལ་སྐྱེ་བར་
མི་འགྱུར་རོ། །རྒྱལ་པོ་དང་ཆོམ་རྐུན་དང་དགྲའི་འཇིགས་པ་འབྱུང་བར་མི་འགྱུར་རོ། །
རྒུད་པ་དང་དབུལ་བའི་འཇིགས་པ་ཐམས་ཅད་ཀྱང་འབྱུང་བར་མི་འགྱུར་རོ། །མི་

བསྔགས་པ་དང་སྐུར་བ་འདེབས་པ་དང་སྨོད་པ་དང་མི་སྙན་པ་དང་གྲགས་པ་ངན་པའི་
འཇིགས་པ་འབྱུང་བར་མི་འགྱུར་རོ། །སྐྱེ་བ་བཟང་པོ་དང་རིགས་དང་རུས་ཕུན་སུམ་
ཚོགས་པར་ཡང་འགྱུར་རོ། །ཀུན་ནས་མཛེས་པ་དང་གཟུགས་དང་ཁ་དོག་དང་ཡང་
དག་པར་ལྡན་པར་འགྱུར་རོ། །ལྟ་ན་སྡུག་པ་དང་ཡིད་དུ་འོང་བ་དང་འགྲོགས་ན་བདེ་
བ་དང་མཐོང་ན་དགའ་བར་ཡང་འགྱུར་རོ། །འཇིག་རྟེན་ན་མཛེས་པ་དང་སྐལ་བ་བཟང་
པོ་དང་ཚིག་བཙུན་པར་འགྱུར་རོ། །གང་དང་གང་དུ་སྐྱེ་བར་འགྱུར་བའི་སྐྱེ་བ་དེ་དང་
དེར་སྐྱེ་བ་དྲན་པར་འགྱུར་རོ། །ལོངས་སྤྱོད་ཆེ་བ་དང་འཁོར་མང་བ་དང་ལོངས་སྤྱོད་མི་
ཟད་པ་དང་འཁོར་མི་ཟད་པར་ཡང་འགྱུར་རོ། །སེམས་ཅན་ཐམས་ཅད་ཀྱི་མཆོག་ཏུ་གྱུར་
བའི་ཡོན་ཏན་མཆོག་དང་ཡང་དག་པར་ལྡན་པར་འགྱུར་རོ། །རང་བཞིན་གྱིས་ཀྱང་ཕ་
རོལ་ཏུ་ཕྱིན་པ་དྲུག་གི་ཡོན་ཏན་དང་ཡང་དག་པར་ལྡན་པར་འགྱུར་རོ། །ཚངས་པའི་
གནས་བཞི་ལ་གནས་པར་ཡང་འགྱུར་རོ། །དྲན་པ་དང་ཤེས་བཞིན་དང་ཐབས་དང་
སྟོབས་དང་སྨོན་ལམ་དང་ཡེ་ཤེས་དང་ཡང་དག་པར་ལྡན་པར་ཡང་འགྱུར་རོ། །བསྟན་
བཅོས་ཐམས་ཅད་ལ་འཇིགས་པ་མེད་པ་དང་སྨྲ་མཁས་པར་ཡང་འགྱུར་རོ། །ཚིག་གསལ་
བ་དང་བླུན་པོ་མིན་པ་དང་སྒྲིན་པར་ཡང་འགྱུར་རོ། །མཁས་པ་དང་ལེ་ལོ་མེད་པ་དང༌།
ཆོག་ཤེས་པ་དང༌། དོན་ཆེ་བ་དང་། སྲེད་པ་མེད་པར་ཡང་འགྱུར་རོ། །སེམས་ཅན་
ཐམས་ཅད་ཀྱི་མཆོག་ཏུ་ཡིད་བརྟན་པར་བྱ་བ་དང་སློབ་དཔོན་དང་བླ་མར་བཀུར་བར་བྱ་
བར་ཡང་འགྱུར་རོ། །དེས་སྔོན་མ་ཐོས་པའི་བཟོ་དང་རྩིས་དང་མངོན་པར་ཤེས་པ་དང་
ཡི་གེ་དང་བསྟན་བཅོས་རྣམས་ཀྱི་དོན་དང་གཞུང་རྣམས་ཀྱང་རབ་ཏུ་གསལ་བར་རྟོགས་
པར་འགྱུར་རོ། །ཤིན་ཏུ་ཡོངས་སུ་དག་པའི་ཚུལ་ཁྲིམས་དང་འཚོ་བ་དང་ཀུན་ཏུ་སྤྱད་
པ་སྤྱོད་པ་དང་ལེགས་པར་རབ་ཏུ་བྱུང་བ་དང་ལེགས་པར་བསྙེན་པར་རྫོགས་པར་ཡང་

འགྱུར་རོ། །ཐམས་ཅད་མཁྱེན་པ་ཉིད་དང་བྱང་ཆུབ་སེམས་ཀྱང་རབ་ཏུ་བརྗེད་པ་མེད་
པར་འགྱུར་རོ། །ཉན་ཐོས་དགྲ་བཅོམ་པ་དང་རང་སངས་རྒྱས་ཀྱི་ངེས་པ་དང་བགྲོད་
པ་ལ་ནམ་ཡང་གནས་པར་མི་འགྱུར་རོ། །ཞེས་གསུངས།
དྲུག་པ་རྒྱུད་འདི་གཟུང་ཞིང་དོན་ཡིད་ལ་བསམ་པ་རྣམས་ལ་གནས་སྐབས་དང་
མཐར་ཐུག་གི་དོན་ཐམས་ཅད་མྱུར་དུ་འགྲུབ་པའི་ཕན་ཡོན་འབྱུང་བར་བསྟན་པ་ནི།
ལག་ན་རྡོ་རྗེ་འཆང་། དེ་ལྟར་ཡོན་ཏན་དཔག་ཏུ་མེད་པ་དང་ཡང་དག་པར་ལྡན་པར་
འགྱུར་ཏེ་རྣམ་པ་དེ་ལྟ་བུའི་ཡོན་ཏན་གྱི་ཚོགས་དཔག་ཏུ་མེད་པ་གཞན་རྣམས་དང་
ཡང་ཡང་དག་པར་ལྡན་པར་འགྱུར་རོ། །ལག་ན་རྡོ་རྗེ་འཆང་། དོན་དམ་པའི་མཚན་
ཡང་དག་པར་བརྗོད་པ་འདི་ཡང་དག་པར་འཛིན་པའི་སྐྱེས་བུ་གང་ཟག་ནི་རིང་པོར་
མི་ཐོགས་པར་བསོད་ནམས་དང་ཡེ་ཤེས་ཀྱི་ཚོགས་ལེགས་པར་བསགས་ཏེ་ཤིན་ཏུ་
མྱུར་བར་སངས་རྒྱས་ཀྱི་ཡོན་ཏན་རྣམས་ཡང་དག་པར་བསྒྲུབས་ཏེ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །བསྐལ་
པར་ཡང་ཡོངས་སུ་མྱ་ངན་ལས་མི་འདའ་བའི་ཆོས་ཀྱི་སེམས་ཅན་ཐམས་ཅད་ཀྱི་བླ་ན་
མེད་པའི་ཆོས་སྟོན་པ་པོ་དང་ཕྱོགས་བཅུར་ཆོས་ཀྱི་རྔ་བོ་ཆེ་ལྷག་པར་གནས་པའི་ཆོས་
ཀྱི་རྒྱལ་པོར་འགྱུར་རོ། ཞེས་གསུངས་སོ། །དེས་ན་རྒྱུད་འདི་འདོན་པ་པོ་རྣམས་ཀྱིས་
འདི་ལྟ་བུའི་ཕན་ཡོན་ཚད་མེད་པ་འདི་དག་བསམས་ནས་རྒྱུད་འདིའི་ཚིག་བཟུང་ཞིང་
དོན་ཡིད་ལ་སེམས་པ་ལ་འབད་པར་བྱའོ། །
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་
བཙུན་འཇམ་དཔལ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་
སྤྲིན་གྱི་སྒྲ་དབྱངས་ལས། ལེའུ་བཅུ་གཉིས་པ་ཕན་ཡོན་གྱི་ལེའུའི་བཤད་པའོ།། །།  ེ

ལེའུ་བཅུ་གསུམ་པའི་རྣམ་བཤད།
རྩ་བའི་ལྔ་པ་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་སྙིང་
པོའི་སྔགས་བསྟན་པ་ལ་གསུམ། རྩ་སྔགས་བསྟན་པ། སྤྱན་དྲངས་པའི་སྔགས་བསྟན་
དང་པོ་ནི། ཨོཾ་སརྦ་དྷརྨ་ཨ་བྷ་བ། སྭ་བྷཱ་བ་བི་ཤུད་དྷ་བཛྲ་ཙཀྵཨ་ཨཱ་ཨཾ་ཨཿ ཞེས་
པ་སྟེ། དོན་ནི། འདི་ལྟར་ཨོཾ་ནི་རྒུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བཤད།
མཆོག་དང་ནོར་སྟེར་དཔལ་གྱི་གཡང་། །སྐལ་བཟང་རྣམ་པ་དང་ལྡན་ཞིང༌། །དམ་
བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། །ཅེས་འབྱུང་བ་
ལྟར་དམ་བཅའ་བ་དང༌། བཀྲ་ཤིས་པ་དང༌། ནོར་བུ་འཛིན་པའི་སྔགས་ཞེས་བྱ་ལ་
འདིར་ཡེ་ཤེས་ལྔ་མཚོན་པས་སྔགས་ཀྱི་འགྲོ་འདྲེན་ཞིང་སརྦ་དྷརྨ་ནི་ཆོས་ཐམས་ཅད།
ཨ་བྷ་བ་ནི་དངོས་པོ་མེད་པ་སྟེ་རང་བཞིན་མེད་པ། སྭ་བྷཱ་བ་ནི་རང་བཞིན། བི་ཤུད་དྷ་
རྣམ་པར་དག་པ། བཛྲ་ཙཀྵུནི་རྡོ་རྗེའི་མིག །ཨ་ཨཱ་ཨཾ་ཨཿནི་རྣམ་ཐར་བཞི་མཚོན་པ་
སྟེ། ཆོས་ཐམས་ཅད་རང་བཞིན་གྱི་མེད་པའི་རང་བཞིན་ཅན་ཡོངས་སུ་དག་པའི་རྣམ་
ཐར་བཞིའི་དོན་བླ་མའི་མན་ངག་གི་མིག་གིས་མཐོང་བར་འགྱུར་བའོ། །
གཉིས་པ་སྤྱན་དྲངས་པའི་སྔགས་བསྟན་པ་ནི། པྲ་ཀྲྀ་ཏ་པ་རི་ཤུདྷ། སརྦ་དྷམྨ་
ཡ་དུ་ཏ་སརྦ་ཏ་ཐཱ་ག་ཏ་ཛྙཱ་ན་ཀཱ་ཡ་མཉྫུ་ཤྲཱི་པ་རི་ཤུད་ངྷི་ཏཱ་མུ་པ་ད་ཡ་ཏ། ཞེས་པ་སྟེ།
དོན་ནི། འདི་ལྟར་པྲ་ཀྲྀ་ཏི་ནི་ཞིང་གང་ལ་བཞུགས་པ། པ་རི་ཤུད་དྷ་ནི་ཡོངས་སུ་དག་
པ། སརྦ་དྷརྨ་ནི་ཆོས་ཐམས་ཅད། ཡ་དུ་ཏ་གཤེགས་ཤིག །སརྦ་ཏ་ཐཱ་ག་ཏ་དེ་བཞིན་

གཤེགས་པ་ཐམས་ཅད། ཛྙཱ་ན་ཀཱ་ཡ་ཡེ་ཤེས་ཀྱི་སྐུ། མཉྫུཤྲཱི་ནི་འཇམ་དཔལ། པ་རི་
ཤུད་དྷི་ཏཱ་ཡོངས་སུ་དག་པ། མུ་པཱ་ད་ཡ་ཏ་ནི་མྱུར་བར་གཤེགས་ཤིག་པའི་དོན་ཏེ། ཞིང་
གང་ན་བཞུགས་པའི་དེ་བཞིན་གཤེགས་པ་ཐམས་ཅད་རང་བཞིན་གྱི་ཡོངས་སུ་དག་
པའི་ཆོས་ཀྱི་སྐུའི་དབྱིངས་ནས་གཤེགས་ཤིག་ཅེས་པ་དང༌། ཁྱད་པར་གྱི་སྐུ་ཅན་འཇམ་
དཔལ་དེ་ཉིད་ཡོངས་སུ་དག་པའི་ཆོས་ཀྱི་སྐུའི་དབྱིངས་ནས་མྱུར་དུ་གཤེགས་ཤིག་
ཅེས་བསྐུལ་བའི་དོན་ཏོ། །
གསུམ་པ་ཕྲེང་སྔགས་བསྟན་པ་ནི། ཨ་ཨཱཿསརྦ་ཏ་ཐཱ་ག་ཏ་ཧྲི་ད་ཡ། ཧ་ར་ཧ་ར།
ༀ་ཧཱུྃ་ཧྲཱིཿབྷ་ག་བ་ན་ཛྙ་ན་མཱུ་ཏི་ཝཱ་གཱི་ཤྭ་ར། མཧཱ་པ་ཙ། སརྦ་དྷམྨ་ག་ག་ན་ཨ་མ་ལ་སུ་
པ་རི་ཤུད་དྷ་དྷརྨ་དྷཱ་ཏུ་ཛྙཱ་ན་གརྦྷ་ཨཱཿཞེས་པ་སྟེ། དོན་ནི། འདི་ལྟར་ཨ་ཨཱཿསྐྱེ་བ་མེད་པའི་
ཆོས་ཀྱི་དབྱིངས། །སརྦ་ཏ་ཐཱ་ག་ཏ་ནི་རིགས་བསྡུས་པའི་དེ་བཞིན་གཤེགས་པ་ཐམས་
ཅད། དྷཱི་ད་ཡ་ནི་སྙིང་པོ། ཧ་ར་ཧ་ར་ནི་འབྱུང་བ་འབྱུང་བ། ༀ་ཧཱུྃ་ཧྲཱིཿནི་སྐུ་གསུང་
ཐུགས། བྷ་ག་བ་ན་ནི་བཅོམ་ལྡན་འདས། ཛྙཱ་ན་ནི་ཡེ་ཤེས། མུརྟི་ཐམས་ཅད། ཝ་གཱི་ཤྭ་
ར་ངག་གི་དབང་ཕྱུག །མཧཱ་པ་ཙ་ནི་འཇམ་པ་ཆེན་པོ། །སརྦ་དྷམྨ་ཆོས་ཐམས་ཅད། ག་
ག་ནི་ནམ་མཁའ། ཨ་མ་ལ་ནི་ལྟ་བུ། སུ་བདེ་བ། པ་རི་ཤུད་དྷ་ཡོངས་སུ་དག་པ། དྷརྨ་
དྷ་ཏུ་ཆོས་ཀྱི་དབྱིངས། ཛྙཱ་ན་ཡེ་ཤེས། གནྠ་སྙིང་པོ་ཨཿནི་སྐྱེ་བ་མེད་པ་སྟེ། དེ་བཞིན་
གཤེགས་པ་རིགས་དྲུག་པ་ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་ནི་སྐྱེ་བ་མེད་
པའི་ཆོས་ཀྱིས་དབྱིངས་ལས་འབྱུང་བ་དང་། ཁྱད་པར་དུ་བཅོམ་ལྡན་འདས་ངག་གི་
དབང་ཕྱུག་འཇམ་དཔལ་ཡེ་ཤེས་སེམས་དཔའ་ནི་ཆོས་ཐམས་ཅད་རང་བཞིན་གྱིས་མེད་
པའི་ཆོས་ཉིད་ནམ་མཁའ་ལྟ་བུ་དང་རོ་གཅིག་པའི་བདེ་བ་ཆེན་པོའི་ངང་ལས་བྱུང་
བས་ན། ཡོངས་སུ་དག་པ་ཆོས་ཀྱི་དབྱིངས་དང་། དེ་རྟོགས་པའི་བདེ་བ་ཆེན་པོའི་ཡེ་

ཤེས་དབྱེར་མེད་པ་དེ་ཉིད་སྙིང་པོར་འཛིན་པ་ཅན་ཡིན་ནོ་ཞེས་པའི་དོན་ཏོ། །སྔགས་འདི་
དག་ལ་ངེས་དོན་གྱི་བཤད་པ་ཡང་རྒྱུད་འགྲེལ་རྣམས་སུ་བཤད་དོ། ། 
དེས་ན་རྒྱུད་འདི་འདོན་པ་པོ་རྣམས་ཀྱིས་རྗེ་བཙུན་འཇམ་དཔལ་དབྱངས་ཀྱི་སྐུ་
གསལ་བར་བསྒོམ་ལ་སྔགས་འདི་དག་གིས་དྲང་ངེས་ཀྱི་དོན་རྣམས་ཡིད་ལ་བྱེད་ཅིང་
སྔགས་འདི་དག་གིས་རྗེ་བཙུན་འཇམ་དཔལ་དབྱངས་ཀྱི་ཐུགས་བསྐུལ་ཏེ་བྱིན་རླབས་
མྱུར་དུ་འབེབས་པ་ལ་འབད་པར་བྱའོ། །
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་པའི་དབྱངས་ཀྱིས་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་
སྒྲ་དབྱངས་ལས། ལེའུ་བཅུ་གསུམ་པ་སྔགས་ཀྱི་ལེའུའི་བཤད་པའོ།། །

ལེའུ་བཅུ་བཞི་པའི་རྣམ་བཤད། འཆེ་བཀཤན
རྩ་བའི་གསུམ་པ་གསང་བདག་འཁོར་བཅས་ཀྱིས་སྟོན་པ་ཐུབ་པའི་དབང་པོས་
རྒྱུད་གསུངས་པ་ལ་ལེགས་སོ་དང་རྗེས་སུ་ཡི་རངས་བྱས་པ་ནི། དེ་ནས་དཔལ་ལྡན་
རྡོ་རྗེ་འཆང༌། །དགའ་ཞིང་མགུ་ནས་ཐལ་མོ་སྦྱར། །མགོན་པོ་བཅོམ་ལྡན་དེ་བཞིན་
གཤེགས། །རྫོགས་སངས་རྒྱས་ལ་ཕྱག་འཚལ་ནས། །དེ་ནས་མགོན་པོ་གསང་བའི་
བདག །ལག་ན་རྡོ་རྗེ་ཁྲོ་བོའི་རྒྱལ། །སྣ་ཚོགས་གཞན་དང་ལྷན་ཅིག་ཏུ། །གསང་
བསྟོད་ནས་ནི་ཚིག་འདི་གསོལ། །མགོན་པོ་བདག་ཅག་ཡི་རང་ངོ་། །ལེགས་སོ་
ལེགས་སོ་ལེགས་པར་གསུངས། །རྣམ་གྲོལ་འབྲས་བུ་འཚལ་བ་ཡི། །འགྲོ་བ་མགོན་
མེད་རྣམས་དང་ནི། །བདག་ཅག་ཡང་དག་རྫོགས་པ་ཡི། །བྱང་ཆུབ་ཐོབ་པའི་དོན་ཆེན་
མཛད། །སྒྱུ་འཕྲུལ་དྲ་བའི་ཚུལ་བསྟན་པ། །འདི་ནི་རྣམ་དག་ལེགས་པའི་ལམ། །ཟབ་
ཅིང་ཡངས་ལ་རྒྱ་ཆེ་སྟེ། །དོན་ཆེན་འགྲོ་བའི་དོན་བྱེད་པ། །སངས་རྒྱས་རྣམས་ཀྱི་ཡུལ་
འདི་ནི། །རྫོ་གས་པའི་སངས་རྒྱས་ཀུན་གྱིས་བཤད། །ཅེས་གསུངས། །
དོན་ནི། སྟོན་པ་ཐུབ་པའི་དབང་པོས་འཕགས་པ་འཇམ་དཔལ་གྱི་མཚན་ཡང་དག་
པར་བརྗོད་པའི་རྒྱུད་གསུངས་པའི་རྗེས་དེ་མ་ཐག་ནས་དཔལ་ལྡན་ཕྱག་ན་རྡོ་རྗེ་འཆང་
བ་གསང་བའི་བདག་པོ་རང་གིས་ཇི་ལྟར་གསོལ་བ་བཏབ་པ་ལྟར་སྟོན་པ་ཐུབ་པའི་
དབང་པོས་རྒྱུད་གསུངས་པ་ཐོས་པས་དགའ་ཞིང་མགུ་ནས་ཐལ་མོ་སྦྱར་ཏེ་ཁམས་གསུམ་
གྱི་མགོན་པོ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་བར་མཛད་དོ། ། ཤོ་n

འདི་ནི་ཕྱི་རབས་ཀྱི་གདུལ་བྱ་རྣམས་ལ་ལམ་མ་ནོར་བར་སྟོན་པའི་བཤེས་གཉེན་
དམ་པ་ལ་མཆོད་ཅིང་ཕྱག་འཚལ་ནས་ཆོས་སྟོན་པར་གསོལ་བ་བཏབ། ཆོས་བསྟན་
པའི་རྗེས་སུའང་གུས་པ་ཆེན་པོས་ཕྱག་འཚལ་ཞིང་ཡོན་ཕུལ་ཏེ་མཉེས་པར་བྱ་དགོས་
སོ། །ཞེས་འདོམས་པའོ། །ཚིག་བཅད་འདིའི་ངེས་དོན་ལ་སྔགས་ལམ་གྱི་གནད་མཐར་
ཐུག་པ་རྣམས་སྟོན་ཏེ། འདིའི་ཚིག་རྐང་དང་པོའི་སྐད་དོད་ཨ་ཤྲཱི་ཤྲཱི་བཛྲ་དྷ་ར་ཞེས་པ་
ཡོད་ཅིང་དེའི་ཨ་ཐ་ཞེས་པ་སྔགས་ལམ་གྱི་གནད་བསྡུས་པ་ཨེ་ཝཾ་གྱི་དོན་དང་། ཤྲཱི་བཛྲ་དྷ་
ར་ལ་ཚུལ་བཞིའི་བཤད་པ་ཡོད་པས་སྔགས་ལམ་འབྲས་བུ་དང་བཅས་པའི་གནད་རྣམས་
ཚང་བར་སྟོན་ཏེ་སྔར་ལེའུ་དང་པོར་བཤད་ཟིན་པ་ལྟར་རོ། །ཚིག་རྐང་གཉིས་པའི་དགའ་
ཞིང་མགུ་བ་ཞེས་པས་དོན་གྱི་འོད་གསལ་དང་མཚན་དཔེས་བརྒྱན་པའི་སྐུ་འགྲུབ་ཚུལ་
སྟོན་པའང་སྔར་བཤད་ཟིན་པ་ལྟར་རོ། །ཐལ་མོ་སྤར་བ་ཞེས་པ་ལའང་ངེས་དོན་གྱི
་བཤད་པ་ཁྱད་པར་ཅན་ཡོད་དེ་རྡོ་རྗེ་ཐལ་མོས་ཐབས་ཤེས་དབྱེར་མེད་དང་ཐུན་མོང་
མིན་པའི་བདེན་གཉིས་དབྱེར་མེད་མཚོན་པར་དཔལ་འདུས་པའི་རྒྱུད་ནས་བཤད་དོ། །
ཚིགས་བཅད་གཉིས་པའི་དོན་ནི་དེ་ནས་མགོན་པོ་གསང་བའི་བདག་པོ་འཁོར་
ཁྲོ་བོའི་རྒྱལ་པོ་ལག་ན་རྡོ་རྗེ་ཐོགས་པ་ཁྲོ་གཉེར་རིམ་པར་ལྡན་པ་དང༌། གཞན་གྱིས་
མི་ཐུབ་པ་སོགས་ཁྲོ་བོའི་དབང་པོ་ལྔ་བརྒྱ་དང་གཞན་ཡང་ལྷ་དང་ཀླུ་དང་གནོད་སྦྱིན་ལ་
སོགས་པ་རྒྱུད་ཉན་པའི་འཁོར་དུ་འདུས་པ་རྣམ་པ་སྣ་ཚོགས་པ་གཞན་དང་གཞན་ནམ་
མཁའི་ཁམས་ཡོངས་སུ་གང་བ་ལྟ་བུ་དག་དང་ལྷན་ཅིག་ཏུ་སྐད་གསང་བསྟོད་ནས་
ཕྱག་འཚལ་ཏེ་རྗེས་སུ་ཡི་རང་ལ་སོགས་འོག་ནས་འབྱུང་བའི་ཚིག་འདི་དག་གསོལ་
ཏོ། །ཚིགས་བཅད་གཉིས་པོ་འདིས་ནི་ལུས་ངག་ཡིད་གསུམ་གྱི་ཕྱག་འཚལ་བའི་ཚུལ་
བསྟན་ཏེ་ཐལ་མོ་སྦྱར་ཞེས་པ་དང་། ཕྱག་འཚལ་ཞེས་པས་ལུས་ཀྱི་ཕྱག་འཚལ་ཚུལ་དང༌།

གསང་བསྟོད་ནས་ནི་ཚིག་འདི་གསོལ། ཞེས་པས་ངག་གི་ཕྱག་འཚལ་ཚུལ་དང༌། དགའ་
ཞིང་མགུ་ཞེས་པས་ཡིད་ཀྱི་ཕྱག་འཚལ་ཚུལ་བསྟན། མགོན་པོ་བཅོམ་ལྡན་ཞེས་
སོགས་ཀྱིས་གང་ལ་ཕྱག་འཚལ་བའི་ཡུལ་བསྟན་ཏོ། ། 
མགོན་པོ་བདག་ཅག་ཞེས་སོགས་ཚིག་རྐང་གཉིས་ཀྱི་རྗེས་སུ་ཡི་རང་དང་ལེགས་
སོ་འབུལ་བ་བསྟན་ཏོ། །
ཇི་ལྟར་བསྟན་པ་ནི། མགོན་པོ། ཞེས་སྟོན་པ་ཐུབ་པའི་དབང་པོ་ལ་བོས་ཏེ་
བདག་ཅག་རྣམས་ཟབ་ཅིང་རྒྱ་ཆེ་བའི་རྒྱུད་ཀྱི་རྒྱལ་པོ་འདི་ཐོས་པས་ཚིམས་ཤིང་ཡི་རང་
ངོ་ཞེས་རྗེས་སུ་ཡི་རང་། ལེགས་སོ་ལེགས་སོ་ལེགས་པར་གསུངས། །ཞེས་ལེགས་སོ་
ཕུལ་ལོ། །དེ་ལ་ལེགས་སོ་དང་པོ་ནི་རང་གི་དོན་གྲུབ་པས་ལེགས་སོ་ཞེས་པ་དང་།
ལེགས་སོ་གཉིས་པ་ནི་གཞན་གྱི་དོན་གྲུབ་པས་ལེགས་སོ་ཞེས་པ་དང་། ལེགས་པར་
གསུངས་ཞེས་པ་ནི་སྟོན་པ་ཐུབ་པའི་དབང་པོས་ལམ་གྱི་གནད་ཐམས་ཅད་ཚང་བའི་རྒྱུད་
ཀྱི་རྒྱལ་པོ་འདི་ལྟ་བུ་གསུངས་ཞེས་རྒྱུད་ཀྱི་ཆེ་བ་བརྗོད་པའི་སྒོ་ནས་ལེགས་སོ་བྱས་པའོ། །
རྣམ་གྲོལ་འབྲས་བུ་ཞེས་པ་ནས་དོན་ཆེན་མཛད་ཅེས་པའི་བར་གྱི་ཚིགས་བཅད་འདིས་
ལེགས་པར་གསུངས་པའི་རྒྱུ་མཚན་བསྟན་ཏེ། མཚན་ཡང་དག་པར་བརྗོད་པའི་རྒྱུད་
འདིས་ས་ལམ་འབྲས་བུ་དང་བཅས་པ་ཚང་བར་བསྟན་ཏེ། གདུལ་བྱ་རྣམས་ལ་གནས་
སྐབས་དང་མཐར་ཐུག་གི་དོན་ཐམས་ཅད་འགྲུབ་པར་མཛད་དེ་མངོན་མཐོའི་རྒྱུ་ཚོགས་
གྲུབ་ཚུལ་ཚང་བར་བསྟན་པས་ངན་སོང་གི་སྡུག་བསྔལ་ལས་རྣམ་པར་གྲོལ་ཏེ་ལྷ་མིའི་
དཔལ་ཐོབ་པར་འདོད་པ་རྣམས་ཀྱི་དོན་སྒྲུབ་པར་མཛད། ཐར་པ་སྒྲུབ་ཚུལ་ལེགས་
པར་བསྟན་པས་འཁོར་བ་ལས་རྣམ་པར་གྲོལ་བའི་འབྲས་བུ་ཐར་པའི་གོ་འཕང་འཚལ་
བ་སྟེ་ཐོབ་པར་འདོད་པའི་འགྲོ་བ་རྣམས་ཀྱི་དོན་གྲུབ་པར་མཛད། སངས་རྒྱས་ཀྱི་གོ་

འཕང་སྒྲུབ་པའི་ཐབས་ཚང་བར་བསྟན་པས་སྒྲིབ་གཉིས་ཀྱི་འཆིང་བ་ལས་རྣམ་པར་གྲོལ་
བའི་འབྲས་བུ་སངས་རྒྱས་ཀྱི་གོ་འཕང་འཚལ་བ་སྟེ་ཐོབ་པར་འདོད་པའི་འགྲོ་བ་སྔར་
འདས་པའི་སངས་རྒྱས་རྣམས་ཀྱིས་སྒྲོལ་བར་མ་ནུས་པ་མགོན་མེད་འདི་རྣམས་དང་
བདག་ཅག་འཁོར་དང་བཅས་པ་ཡང་དག་པར་རྫོགས་པའི་བྱང་ཆུབ་མྱུར་དུ་ཐོབ་པའི་
དོན་ཆེན་མཛད་དོ་ཞེས་བསྔགས་སོ། །
སྒྱུ་འཕྲུལ་དྲ་བའི་ཚུལ་བསྟན་པ། ཞེས་པ་ནས། སངས་རྒྱས་ཀུན་གྱིས་བཤད་
ཅེས་པའི་བར་གྱིས་མཚན་ཡང་དག་པར་བརྗོད་པའི་རྒྱུད་འདིའི་ཆེ་བ་བརྗོད་དེ། སྒྱུ་
འཕྲུལ་དྲ་བའི་ཚུལ་ཏེ་སྒྱུ་མ་ལྟ་བུའི་ཏིང་ངེ་འཛིན་གྱིས་སྙིགས་དུས་ཀྱི་ཚེ་ཐུང་གཅིག་ལ་
རྫོགས་བྱང་སྒྲུབ་པའི་ལམ་བསྟན་པ་འདི་ནི་ངོ་མཚར་ལས་ཀྱང་ཆེས་ངོ་མཚར་བ་ཁྱད་
པར་དུ་འཕགས་པ་སྟེ་རྒྱུད་ཀྱི་རྒྱལ་པོ་འདི་ནི་སྒྲིབ་གཉིས་རྣམ་པར་དག་པ་ངེས་པར་
ལེགས་པའི་ལམ་ཟབ་ཅིང་ཡངས་ལ་རྒྱ་ཆེ་བ་སྟོན་པ་སྟེ་མཁའ་ཁྱབ་ཀྱི་འགྲོ་བ་མཐའ་
དག་གི་དོན་ཆེན་པོ་རྫོགས་པའི་བྱང་ཆུབ་སྒྲུབ་པའི་དོན་བྱེད་པ་སངས་རྒྱས་རྣམས་ཀྱི་
ཡུལ་ཁོ་ནའོ། །ཚུལ་འདི་ནི་སྔར་འདས་པའི་སངས་རྒྱས་རྣམས་ཀྱིས་གདུལ་བྱ་སངས་
རྒྱས་ཀྱི་སར་ཁྲིད་ཚུལ་དང༌། མ་འོངས་པ་ན་འབྱོན་པར་འགྱུར་བའི་སངས་རྒྱས་རྣམས་
ཀྱིས་ཀྱང་གདུལ་བྱ་སངས་རྒྱས་ཀྱི་སར་འཁྲིད་ཚུལ་ཡིན་ཞིང༌། ད་ལྟ་ཕྱོགས་བཅུའི་ཞིང་
ཁམས་ན་བཞུགས་པའི་རྫོགས་པའི་སངས་རྒྱས་ཀུན་གྱི་བཤད་དོ་ཞེས་རྒྱུད་འདིའི་
ཡིའི ན ་ཀྱ པ ། འཕགས་པ་འཇམ་དཔལ་མཚན་ཡང་དག་པར་བརྗོད་པའི་འགྲེལ་པ་རྗེ་བཙུན་
འཇམ་དབྱངས་ཀྱི་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་སྤྲིན་གྱི་སྒྲ་དབྱངས་
ལས། ལེའུ་བཅུ་བཞི་པ་རྗེས་སུ་ཡི་རངས་པའི་ལེའུའི་བཤད་པའོ།། །།PKI
ཆེ་བ་བརྗོད་དོ། །

མཇུག་བསྡུ་བ་དང་བསྔོ་བའི་ལེའུ། 
ཚུ་བཞི་པ་མཇུག་གི་དོན་བཤད་པ་ལ་གཉིས། མཛད་པ་པོ་གང་གིས་མཛད་པ་དང་།
ལོ་པཎ་གང་གིས་བསྒྱུར་པའོ། ། 
དང་པོ་ནི། བཅོམ་ལྡན་འདས་འཇམ་དཔལ་ཡེ་ཤེས་སེམས་དཔའི་དོན་དམ་པའི་
མཚན་ཡང་དག་པར་བརྗོད་པ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་
པས་གསུངས་པ་རྫོགས་སོ། །ཞེས་པ་སྟེ། དོན་ནི་དངོས་ཟིན་ལྟར་རོ། ། 
གཉིས་པ་ལོ་པཎ་གང་གིས་བསྒྱུར་བ་ནི། རྒྱ་གར་གྱི་མཁན་པོ་ཤཱ་དྷ་ཀ་ར་ཝརྨ་
དང་། ཀ་མ་ལ་གུཔྟ་དང་། ཞུ་ཆེན་གྱི་ལོ་ཙཱ་བ་རིན་ཆེན་བཟང་པོས་བསྒྱུར་ཅིང་ཞུས་ཏེ་
གཏན་ལ་ཕབ་པའོ། །ཞེས་གསུངས། དོན་ནི། བོད་ཡུལ་གངས་ཅན་གྱི་ལྗོངས་འདིར་
ཆོས་རྒྱལ་མེས་དབོན་རྣམ་གསུམ་གྱི་རིང་ལ་རྒྱལ་བའི་བསྟན་པ་རྒྱ་ཆེར་སྤེལ་བར་མཛད་པ་
ལ་སྨོན་ལམ་ལོག་པའི་མཐུ་ལྡན་གླང་དར་མས་བསྟན་པ་བསྣུབས་ཏེ་བོད་ཁམས་མུན་
པའི་གླིང་དུ་གྱུར་པ་ན་རྒྱལ་བའི་དམ་ཆོས་འཛིན་པའི་སྨོན་ལམ་རླབས་པོ་ཆེའི་མཐུ་
གྲུབ་པ་ལོ་ཆེན་རིན་ཆེན་བཟང་པོ་བྱོན་ནས་རྒྱ་གར་པཎྜི་ཏ་ཀ་ར་རྣམ་གསུམ་སོགས་
མཁས་གྲུབ་དུ་མ་བསྟེན་ནས་མདོ་སྔགས་ཀྱི་ཆོས་མཐའ་ཡས་པ་བསྒྱུར་ཏེ་བོད་ཁམས་
ཆོས་ཀྱི་སྣང་བས་ཁྱབ་པར་མཛད་ཅིང་། ཁྱད་པར་པཎྜི་ཏ་ཤྲདྡྷ་ཀ་ར་ཝརྨ་བསྟེན་ནས་
མཚན་ཡང་དག་པར་བརྗོད་པའི་རྒྱུད་འདི་ལེགས་སྦྱར་གྱི་སྐད་ལས་བོད་སྐད་དུ་བསྒྱུར།
སྐལ་བ་དང་ལྡན་པ་གཞན་དག་ལ་རྒྱ་ཆེར་སྤེལ་ཞིང༌། ལོ་ཆེན་རང་ཉིད་ཀྱིས་མཚན་ཡང་
དག་པར་བརྗོད་པའི་རྒྱུད་འདི་ཐུགས་དམ་གྱི་སྙིང་པོར་བཟུང་ནས་སཾ་སྐྲྀ་ཏའི་སྐད་དུ་

འབུམ་ཕྲག་གཅིག །བོད་སྐད་དུ་འབུམ་ཕྲག་གཅིག །གཞན་ལ་ཡོན་ཕུལ་ནས་འབུམ་
ཕྲག་གཅིག་རྣམས་བཏོན་ཏེ་རྒྱུད་འདི་ལ་བརྟེན་ནས་ས་ལམ་མཐར་སོན་ཏེ་རྡོ་རྗེའི་སྐུ་
བརྙེས་སོ། །
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཀྱང་རྒྱུད་འདི་ཐུགས་དམ་དུ་
བཟུང་ནས་ཐོ་རེངས་ཀྱི་ཆ་ལ་རྒྱུད་འདི་ཚར་གསུམ་རེ་ཆག་མེད་དུ་འདོན་པར་མཛད་ཅིང་
རིམ་ལྔ་གསལ་བའི་སྒྲོན་མེ་སོགས་སུ་རྒྱུད་འདིའི་སྙིང་པོའི་དོན་རྣམས་རྒྱ་ཆེར་སྤེལ་
བར་མཛད་དོ། ། མ་ན་རང་བ།ཚོང་རྒྱལ་འཅོལ་མེལ་
༣ དེས་ན་མཚན་ཡང་དག་པར་བརྗོད་པའི་རྒྱུད་འདི་འདོན་པ་པོ་རྣམས་ཀྱིས་རྗེ་
བཙུན་འཇམ་པའི་དབྱངས་ཀྱི་སྐུའི་རྣམ་པ་གསལ་བར་སྒོམ་ལ་མཆོད་ཅིང་གསོལ་བ་
བཏབ་སྟེ་རྒྱུད་འདི་ནས་བཤད་པ་ལྟར་གྱི་མདོ་སྔགས་ཀྱི་ལམ་གྱི་ལུས་ཡོངས་སུ་རྫོགས་
པ་མྱུར་དུ་རྒྱུད་ལ་སྐྱེ་བའི་སྨོན་ལམ་གདབ་པར་བྱའོ། ། 82igme
ཤིན་ཏུ་གཏིང་དཔག་དཀའ་བའི་ཟབ་མོའི་གནས། །སར་གནས་དཔའ་བོ་རྣམས་
ཀྱི་སྤྱོད་ཡུལ་ལ། །བླུན་རྨོངས་བྱིས་པའི་བློ་ཡིས་དཔྱད་པས་ན། །ནོངས་པར་གང་
གྱུར་བླ་མ་ལྷ་ལ་བཤགས། །བྱིས་པ་ཆུང་ངུས་འཁྲུལ་པ་ཅི་བྱས་ཀྱང་། །བརྩེ་ལྡན་ཕ་
མས་ཡལ་བར་མི་འདོར་བཞིན། །ཐུགས་རྗེའི་གཏེར་ཆེན་འཇམ་མགོན་བླ་མ་ཡིས། །
ཉམ་ཆུང་བདག་ཅག་བརྩེ་བས་སྐྱོང་དུ་གསོལ། །རབ་འབྱམས་ཞིང་གི་རྒྱལ་བ་ཀུན་གྱི་
ཡབ། །རབ་འབྱམས་རྒྱལ་སྲས་ཀུན་གྱི་ལྷག་པའི་ལྷ། །རབ་མཆོག་བློ་གྲོས་སྩོལ་
མཛད་འཇམ་དབྱངས་ལ། །རབ་དང་གུས་པས་ཡིད་ཀྱིས་ཕྱག་བགྱིད་དོ། །ཚུལ་འདིར་
འབད་ལས་ཐོབ་པའི་དགེ་བ་དེས། །ལྷར་བཅས་འགྲོ་བ་ཀུན་གྱི་ཉེར་འཚོའི་གཞི། །
རྒྱལ་བསྟན་སྙིང་པོ་ཚང་ལ་མ་ནོར་བ། །འཇམ་མགོན་ལུགས་བཟང་ཆེས་ཆེར་འཕེལ་

གྱུར་ཅིག །བདག་ཅག་དེང་ནས་ཚེ་རབས་ཐམས་ཅད་དུ། །འཇམ་མགོན་བླ་མས་
དགྱེས་བཞིན་རྗེས་བཟུང་སྟེ། །མཐའ་ཡས་འགྲོ་བའི་བློ་མུན་སེལ་བ་ལ། །འཇམ་
མགོན་བླ་མ་ཉིད་དང་མཚུངས་པར་ཤོག །གོ་ལའི་ལམ་ལ་ཉི་ཟླའི་བགྲོད་པ་དང་། །
ས་འདི་ཇི་སྲིད་གནས་པ་དེ་སྲིད་དུ། །ལེགས་བཤད་འདིས་ཀྱང་མཐའ་ཡས་འགྲོ་བ་
ལ། །ལམ་བཟང་ལྟ་བའི་སྣང་བ་སྟེར་གྱུར་ཅིག །རྒྱུད་རྒྱལ་འདི་ཉིད་གང་ལ་གཏད་
གྱུར་བ། །མཐུ་སྟོབས་དབང་ཕྱུག་གསང་བདག་འཁོར་བཅས་ཀྱིས། །ལེགས་བཤད་
འདི་ཉིད་འཛིན་ཅིང་སྤེལ་རྣམས་ལ། །ནམ་ཡང་གཡེལ་བ་མེད་པར་གྲོགས་མཛོད་
ཅིག །ཅེས་འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་རྗེ་
བཙུན་འཇམ་པའི་དབྱངས་ཀྱིས་བྱིན་རླབས་ཀྱི་ཆར་རྒྱུན་མྱུར་དུ་འབེབས་བྱེད་བསྟོད་
སྤྲིན་གྱི་སྒྲ་དབྱངས་ཞེས་བྱ་བ་འདི་ནི་བྱང་ཕྱོགས་ཧོར་སོག་གི་ཡུལ་སོ་ཉིད་གཡས་རུ་
ཤོག་གི་གྲྭ་རིགས་དད་ལྡན་དགེ་སློང་འཇམ་དཔལ་ཚེ་རིང་གིས་ནན་ཆེན་པོས་བསྐུལ་
བ་ལ་བརྟེན་ནས་ཆོས་སྨྲ་བའི་བཙུན་པ་ཡེ་ཤེས་རྒྱལ་མཚན་གྱིས་རྒྱུད་ཀྱི་དངོས་ཟིན་
གྱི་དོན་འཇམ་མགོན་སྙན་རྒྱུད་ཀྱི་མན་ངག་དང་སྦྱར་ཞིང་རྒྱ་བོད་ཀྱི་འགྲེལ་པ་མང་དུ་
སྣང་བ་དག་ལས་ལེགས་པར་བཤད་པའི་ཆ་བླངས་ཏེ་རང་དང་སྐལ་བ་མཉམ་པ་དག་
ལ་ཕན་དུ་རེ་བས་རྗེ་བཙུན་འཇམ་པའི་དབྱངས་ལ་གསོལ་བ་འདེབས་པའི་ཚུལ་གོ་སླ་
བར་བྱས་ཏེ་རབ་བྱུང་བཅུ་གསུམ་པའི་ཕུར་བུ་ཞེས་པ་ས་ཕོ་སྤྲེའུའི་ལོ་ཕོ་བྲང་ཆེན་པོ་
པོ་ཏ་ལའི་གཟིམས་ཆུང་བདེ་བ་ཅན་དུ་སྦྱར་བའོ།། །།
འདིས་ཀྱང་རྒྱལ་བའི་བསྟན་པ་རིན་པོ་ཆེ་ཕྱོགས་ཀུན་ཏུ་འཕེལ་ཞིང་རྒྱས་པར་
གྱུར་ཅིག །

༄༅། །འཇམ་དཔལ་མཚན་བརྗོད་ཀྱི་འགྲེལ་པ་
བསྟོད་སྤྲིན་གྱི་སྒྲ་དབྱངས།
ཡོངས་འཛིན་ཡེ་ཤེས་རྒྱལ་མཚན་གྱིས་མཛད། །
 སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས། །
 སྤྱི་ལོ་༢༠༡༠ཟླ་བ་༢ཚེས་༢༨བོད་རབ་བྱུང་བཅུ་བདུན་པའི་ས་སྟག
བོད་ཟླ་༡པོའི་ཚེས་༡༥དུས་ཚེས་བཟང་པོར་པར་ཐེངས་གཉིས་པ་དཔར། 
༄༅། ། སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་》 གི་
དཔེ་རྙིང་བསྡུ་སྒྲིག་དང་ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང༌།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ། བློ་བཟང་འཕགས་མཆོག །
ཚསྙན་གྲགས། བློ་བཟང་འཇིགས་མེད། ཚེ་རིང་མ། སྤེན་པ། རྡོ་རྗེ་མཚོ། ཚེ་རིང་ཆོས་སྒྲོན།
ལྷ་སྐྱིད། ལྷག་པ་སྒྲོལ་མ། བསོད་ནམས་དབྱངས་ཅན། བཀྲ་གཡང༌། བྱམས་པ་ཆོས་སྒྲོན།
དེབ་འདིའི་ཞུ་དག་དང་དཀར་ཆག་སྒྲིག་མཁན། བློ་བཟང་བསྟན་འཛིན། བློ་བཟང་སྟོབས་བཅུ།
བློ་བཟང་འཕགས་མཆོག ། 
གློག་འཕྲུལ་ཡིག་བཏགས་པ། ལྷག་པ་སྒྲོལ་མ།
པར་སྒྲིག་ལག་རྩལ་པ། ཚེ་རིང་ཆོས་སྒྲོན།

གངས་ཅན་ཁྱད་ནོར་དཔེ་ཚོགས།
པོད་ཕྲེང་དྲུག་ཅུ་རེ་བརྒྱད།
